<!doctype html>
<html lang="mt" translate="no">

	<head>
		
		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta http-equiv="Content-Type" content="text/html;charset=UTF-8">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">

		<!-- DOWNLOAD FONTS!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! -->
		<link rel="preconnect" href="https://fonts.googleapis.com">
		<link rel="preconnect" href="https://fonts.gstatic.com" crossorigin>
		<link href="https://fonts.googleapis.com/css2?family=Alegreya+SC:ital,wght@0,400;0,500;0,700;0,800;0,900;1,400;1,500;1,700;1,800;1,900&family=Alegreya+Sans+SC:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya+Sans:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&family=Cinzel+Decorative:wght@400;700;900&family=Cinzel:wght@400;500;600;700;800;900&family=Fira+Sans+Condensed:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Fira+Sans+Extra+Condensed:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Fira+Sans:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Noto+Naskh+Arabic&family=Sofia+Sans+Semi+Condensed:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Vollkorn:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&display=swap" rel="stylesheet">

		<link rel="stylesheet" href="/css/style-002545d2.css">
		<script src="/js/script.js | rev" defer></script>
		<script>
			var _paq = window._paq = window._paq || [];
			_paq.push(['trackPageView']);
			_paq.push(['enableLinkTracking']);
			(function () {
				var u = "//analitika.aphroconfuso.mt/";
				_paq.push(['setTrackerUrl', u + 'matomo.php']);
				_paq.push(['setSiteId', '1']);
				var d = document, g = d.createElement('script'), s = d.getElementsByTagName('script')[0];
				g.async = true; g.src = u + 'matomo.js'; s.parentNode.insertBefore(g, s);
			})();
		</script>
	</head>
	<body class="show-nav story">
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<a id="logo-container" href="/"><img src="/img/logo-4C4845.svg" id="logo" alt="logo: Aphroconfuso" /></a>
				<input id="menu-toggle" type="checkbox" />
				<label class='menu-button-container' for="menu-toggle">
					<div class='menu-button'></div>
				</label>
				<menu>
					<li><a href="/appuntamenti">Appuntamenti</a></li>
					<li><a href="/kontributuri">Kontributuri</a></li>
					<li><a href="/dwarna">Dwarna</a></li>
					<li class="hide-laptop">&nbsp;</li>
					<li><a href="/newsletter">Newsletter</a></li>
					<li><a href="/podcast">Podcast</a></li>
					<li><a href="/bookmarks">Bookmarks</a></li>
					<li id="text-size-adjust" class="hide-laptop"><a href="#">a</a><a href="#">a</a><a href="#">a</a><a href="#">a</a><a href="#">a</a></li>
				</menu>
			</nav>
			<main id="skipto">
				

	<title>Romeo Roxman Gatt: Qarn · Aphroconfuso</title>
	<meta content="Ġurnal letterarju." name="description">
	<meta property="og:image" content="https://stampi.aphroconfuso.mt/social_romeo1_254954d0bd.jpg">



<article class="mejju-2023">
	<header>
		<h3><a href="/mejju-2023/">Mejju 2023</a></h5>
		<h1>Qarn</h1>
		<h2>
			
				<a href="/romeo-roxman-gatt">Romeo Roxman Gatt</a>
			
		</h2>
	</header>
	<div class="container">
		<section class="grid-max-panel-left-top">
			
			
		</section>
		<section class="grid-max-panel-right-top">
			
		</section>
		<div class="grid-body">
			
			
				<section id="body-text" class="body-text">
					<p><span class="initial"><span class="dropcap drop-E">E</span>rġajt</span>&nbsp; lura Malta. U ilni ġa sena hawn. Bla ħsieb kienet din, ġita <u>tas-sajf</u> bħal kull sena oħra iżda din <u>id-darba</u> fost affarijiet oħra, kienet aħbar kerha li żammitni hawn. Ejja ngħidu li kien u għadu jagħmel sens li jien, Romeo, ninsab hawn. Sirna nafu li missieri kellu kanċer <u>fl-istonku</u>, ikrah ferm, <u>tal-biża</u>’ waħx. Imnalla kellu <u>l-għasafar</u> biex jedha u lil ommi, li hi <u>l-pilastru</u> <u>tal-familja</u> u mingħajrha ma nagħmlu xejn. Imnalla kellna ftit minn dawn <u>l-għasafar</u> <u>id-dar</u> magħna għax lil ommi ħabbewha wisq, u hi lilhom. Ommi tqala waħda kellha, u ħarġulha tnejn f’daqqa. Ifhem, mhux eżatt hekk <u>l-istorja</u>. Kellha tissielet miegħi sew biex ħarġitni. Ara oħti, dik ħarġet qisha kienet fuq żurżieqa llubrikata <u>biż-żejt</u>. Hekk nimmaġinaha, nieżla gass <u>mal-pjanċa</u> daqslikieku kienet <u>l-iSplash</u> &amp; Fun. <u>It-tabib</u> kien ħaseb li tewmin tifla u tifel kien ħa jkollha ommi. Imma meta ħriġt jien ma kellix saħħa nitkellem (aħseb u ara kemm kellha ommi miskina, wara battikata bħal dik) u ma stajtx ngħidilhom li jien tifel inħoss li ridt inkun u mhux tifla. Iddeċidew għalina u kitbuna tifla u tifla. Kemm jien u kemm oħti konna nafu li żbaljaw, imma għedna: forsi dan żball li bilfors kellu jseħħ. Naħlef li ma kienx għaddieli minn moħħi li żbalji bħal dawn kienu ħa jibqgħu jkarkru <u>s’issa</u>. Għalaqt 32 sena <u>s-sajf</u> <u>l’għadda</u>; Lulju u <u>l-Iljun</u>.</p>
<p>Missieri, issa, jinsab ħafna aħjar. <u>Il-kimo</u> kien kiefer, kien iħossu veru marid meta jerġa’ lura <u>d-dar</u>, xagħru ovvjament kien ħfieflu, imma xtrajnielu barnuża u kien hemm żmien fejn jien sirt <u>il-barbier</u> tiegħu wkoll. Ma nixtieqx nidħol f’wisq dettall dwar dak li għadda minnu, u <u>l-iktar</u> ħaġa importanti għalija issa hi li <u>l-operazzjonijiet</u> irnexxew. Qed jidher sabiħ u f’saħħtu, kwiet m’għandux, ċajt problematiku għadu jagħmlu, <u>il-frieħ</u> jiżdiedu kuljum ukoll. <u>L-għajnuna</u> mingħandu ma tieqaf qatt; dibattiti jaħarqu jkollna kemm trid, ġieli naqblu, ġieli le; kultant anki nibku xi bikja ’l hemm u ’l hawn, kemm jien kemm hu, dwar affarijiet kompletament opposti. </p>
<p>Fuq <u>l-istonku</u> għandu arma qisha dik <u>tal-Mercedes</u> <u>bil-biċċa</u> ta’ fuq nieqsa, jew aħjar <u>tas-Citro</u>ën, bi vleġġa waħda imma, mhux tnejn. Għedtlu nista’ npinġilu linja dritta ’l fuq jew vleġġa preċiż taħt dik li ġa għandu. Imma <u>t-tpinġija</u> jobgħodha. Kburi b’<u>dil-marka</u> fuq stonku li m’għadux hemm; u ifhmuni, għandu biex. Kien jgħid li jibża’ ħafna <u>mill-isptar</u>, iżda jien kuraġġ ta’ barra minn hawn kulma rajt fih. Jiddispjaċih li kellu jgħaddi minn waħda bħal din. <u>Id-dwejjaq</u> ġieli nilmħu f’għajnejh <u>fil-ħin</u> <u>tal-ikel</u>. <u>L-ikel</u> iħobbu wisq, iħobb isajjar u jinqala’ <u>fil-kċina</u> wkoll. Inaddaf le! Kulħadd <u>fil-familja</u> tiegħi bravu <u>fil-kċina</u>. Ommi tifla waħidha, qatt ma kienet misset borma sakemm kienet għadha tgħix m’ommha u missierha. Iżda meta żżewġet u kellha lilna, riditx jew le, titgħallem kellha. ’Qas temmen, kulma kellha tlieta u għoxrin, qisha tifla żgħira kienet meta kellha lili u ’l oħti. Jgħiduli li meta kont tarbija kien hemm żmien li ma ridtx naf biha. Mur għidilna li kellna nsiru ħaġa waħda. Lura fuq <u>l-ikel</u> u fuq missieri. <u>L-għaġin</u> u <u>l-ħut</u> <u>l-iktar</u> li jaf isajjar iżda <u>l-kapaċità</u> tiegħu hija <u>l-party</u> food; kollox imqatta’ delikat, imżejjen kemxejn camp jew kitsch, nistħajlu <u>mis-snin</u> sebgħin. F’kemm trodd salib jiksi mejda <u>bil-platti</u>. Kollox <u>bl-għaġla</u> u bħal logħba. Kif <u>l-ikel</u> ikun kollu lest u <u>s-sink</u> ikun imfawwar platti, tarah jgħawweġ dahru, idejh <u>it-tnejn</u> lura <u>bil-pala</u> tħares ’il fuq, <u>fl-istess</u> ħin jilwi għonqu lura għajnejh iħarsu lejn <u>is-saqaf</u> <u>tal-kċina</u> u jgħidilna “issa għajejt”<span class="pull">.</span> Idur u jintefa’ għal tulu fuq <u>is-sufan</u>. Jien, kif nisma’ <u>daż-żewġ</u> kelmiet, nordna ’l ommi biex ma tazzardax tmiss platt imġiddem u mmur immidd idi u nagħmilhom jien. <u>Il-punt</u> li rrid nagħmel magħhom huwa dan: meta ommi ssajjar, tnaddaf warajha; <u>l-irġiel</u> mhuma u m’għandhom xejn iktar speċjali, u <u>l-ħasil</u> <u>tal-platti</u> jgħodd għalihom ukoll.</p>
<p>Bħala familja nħobbu noħorġu nieklu flimkien, iżda issa missieri ma tantx għandu post fejn iqiegħdu <u>l-ikel</u> u naf li dan hu dispjaċir kbir għalih. <u>Ix-xorb</u> qatt m’għamel għalih, mhux xi wieħed <u>tal-każini</u> jew frekwenti <u>tal-ħwienet</u> fejn jiltaqgħu klikka rġiel jixorbu bejniethom. Sigarett qatt ma miss, tgħidx kemm jeqred meta jara ’l oħti tpejjep. Taf <u>x’jagħmilni</u> ferħan? <u>Il-fatt</u> li <u>l-għaxqa</u> tiegħu hi li jitma’ <u>lin-nies</u>; kemm-il darba ngħidlu li qisu xi feeder. Jekk xorob tazza nbid b’kollox kemm ilu ħaj! Pinta birra ttellgħu high, imħallta ma’ kalmanta wara xi kedda tajba fuq <u>ix-xogħol</u> jew argument jaħraq ma’ xi ħadd minna. Missieri jħobb ikollu kontroll tiegħu nnifsu. Iżda ġieli rajtu jintilef u bħal donnu jinħall xi ftit ukoll. <u>L-hena</u> tiegħu jarana niżfnu. Ħutu qaluli li meta kien żgħir kien jimprovizza ta’ ballerina <u>fil-kuritur</u> <u>tad-dar</u>, li hi interessanti għalija għax <u>fil-ġenerazzjoni</u> tiegħu, u <u>fil-verità</u> anki f’tiegħi, <u>iż-żfin</u> kien mistkerrah meta assoċjat <u>mas-subien</u>.</p>
<p>Kont ilni ma ngħixx m’ommi u missieri żmien twil, <u>ħdax-il</u> sena bejn wieħed u ieħor. Sibt ruħi lura <u>d-dar</u> u qisni kemm komplejt minn fejn kont ħallejt. Meta nħares lura lejja nnifsi <u>l-iktar</u> ħaġa li ninnota, u li kultant tħassibni, hi kemm kont kwiet u ta’ ftit kliem meta kont żgħir. Ninkwieta għax qisu kelli baħħ f’moħħi, bħal donnu kien vojt. Minkejja dan ommi u <u>n-nanna</u> dejjem jgħidu li dejjem kont qisni ħosbien, u <u>fir-ritratti</u> minn dak <u>iż-żmien</u> hekk nidher ukoll. Nipprova nikkonvinċi lili nnifsi li dan għax kien għad ma kellix kliem għal dak kollu li ridt ngħid. <u>Il-futbol</u> kien <u>il-mod</u> kif stajt nesprimi dak <u>il-kliem</u> kollu li kien għadu ma tlissinx. <u>Iż-żfin</u> kont narah bħala gost <u>tat-tfajliet</u>, dak <u>iż-żmien</u> kont nistħi wisq niċċaqlaq <u>mar-ritmu</u>. Wara <u>l-istorja</u> <u>tal-ballerina</u> ma smajtx stejjer oħra fejn missieri żifen. ’L ommi niftakarha tgħidli li <u>fit-tieġ</u> jekk għamel tliet minuti jiżfen b’kollox, dik <u>iż-żifna</u> obbligatorja msejħa <u>l-first</u> dance. Għalhekk, inħossni ferm kuntent nirrakkonta esperjenza li se nibqa’ ngħożżha f’qalbi sakemm immut. Nikkunsidraha bħala performance mimlija biża’<span class="pullsemi">,</span> vulnerabbiltà, ġenwinità, onestà, imma kellha wkoll xaqq ta’ tama minn aspett ta’ saħħa, kif ukoll ta’ enerġija femminili li rari jew diffiċli tilmaħha <u>fil-missier</u>. </p>
<p>Missieri dejjem nisimgħu jgħid li <u>biż-żmien</u> ma tibqax tistħi. Kien jgħid li meta kien żgħir missieru kien jgħid li hu stramb, probabbli <u>l-mistħija</u> kienet toħroġ bħala stramberija, u meta kiber u kellu lili <u>l-istess</u> kien jgħidli, għax jien kont mistħi u kwiet ħafna u forsi minħabba f’hekk kont inkun diffiċli u ma nitħallatx ma’ tfal oħra. Issa missieri żgur li m’għadux jistħi u naħseb lanqas jien.</p>
<p>“<u>What’s</u> A Girl To Do” ta’ Fatima Yamaha ffissat fuqha, u kont naħlef li <u>l-aqwa</u> performance li qatt rajt tiegħu kienet meta qabad jimbaram ma’ din <u>id-diska</u>&hairsp;—&hairsp;però le, kont sejjer żball. Kelli mmur lura <u>fil-videos</u> <u>tal-mobile</u>, <u>is-17</u> ta’ Novembru 2020 hija <u>d-data</u> eżatta. Mitluf <u>fid-diska</u> ta’ Saâda Bonaire, “You Could Be More As You Are”<span class="pull">,</span> bilqiegħda fuq <u>is-sufan</u>, <u>ir-refuġju</u> tiegħu, saqajh bdew jiċċaqalqu <u>bil-mod</u> <u>il-mod</u> <u>mar-ritmu</u> <u>tad-diska</u>, jigdem xufftejh b’għajnejh magħluqin, ġismu jitbandal kemm kemm b’movimenti ġentili u senswali, mitluf totalment f’dinja oħra. Waqt li bdejt niġbidlu <u>l-video</u> tpaxxejt <u>bis-sbuħija</u> <u>tal-vulnerabbiltà</u> li ntilef fiha.</p>
<p>Sadanittant ommi tfaqqa’ <u>d-daħq</u> minn fuq <u>is-sufan</u> ta’ faċċata. Tliet minuti u <u>tlettax-il</u> sekonda. Daqshekk għaddew sakemm <u>id-daħq</u> inbidel f’biki iżda xorta <u>fil-forma</u> ta’ daħq. Missieri issa jgħatti wiċċu <u>biż-żewġ</u> pali ta’ jdejh u jibda jibki, niffoka fuq wiċċu u nwaqqaf <u>il-filmat</u> <u>sbatax-il</u> sekonda wara. Hawn kien għad baqagħlu xi tliet xhur oħra sa ma kien jgħaddi <u>mill-operazzjoni</u> maġġuri li kellu jagħmel. <u>Il-kimo</u> kien ġa beda.</p>
<p class="break"><span class="initial"><span class="dropcap drop-K">K</span>ien</span>&nbsp; hemm raġuni oħra li żammitni hawn. Kien wasal <u>il-mument</u>, li kien ilu ġej minn dik <u>il-ġurnata</u> <u>tat-twelid</u>, li <u>fl-aħħar</u> sibt <u>il-vuċi</u> (għax <u>il-kliem</u> kont bejn wieħed u ieħor ġa sibtu) biex ngħid lil ommi u ’l missieri <u>bl-iżball</u> li għamlu <u>t-tobba</u> u <u>l-qwiebel</u>. Stħajjiltni rġajt lura għal meta kelli xi <u>sittax-il</u> sena, <u>fil-kċina</u> bilqiegħda fuq ħoġor missieri, inħossni kemxejn stramb, <u>bħas-soltu</u>, għax ma kontx kapaċi nesprimi xi tip ta’ emozzjoni. Dak <u>iż-żmien</u> kont ippruvajt nikkoreġi <u>l-iżball</u> permezz ta’ żball ieħor, għalkemm jien ma narahx żball. <u>Il-kelma</u> “liżbjana” kienet pjuttost ħarxa, allura konna nużaw “gay”<span class="pull">.</span> Liżbjana, liżbjana, liżbjana&hairsp;—&hairsp;kelma sabiħa tant, ġejja minn Lesbos, <u>il-gżira</u> li fuqha kienet tgħix Saffo, poeta daqshekk prolifika. <u>Il-għala</u> jistmerruha tant <u>in-nies</u> <u>dil-kelma</u>, anki xi wħud <u>mil-liżbjani</u> stess? Mara-raġel, liżbjana, <u>dal-kliem</u> smajtu jintqal minn uċuħ koroh. Koroh mhux għax irrid ngħajjarhom b’xi difett lil dawn <u>in-nies</u> li probabbilment wiċċhom ’qas biss kien ikun ikrah; għax dan min jien biex ngħid <u>x’inhu</u> ikrah u <u>x’inhu</u> sabiħ? Koroh sforz <u>il-mibegħda</u> li toħroġ <u>mill-fond</u> ta’ qalbhom, tul griżmejhom, iddur dawra tond ma’ wiċċhom, tidħol f’għajnejhom u terġa’ tispiċċa f’nofs ilsienhom sakemm jobżqu dan <u>il-kliem</u> odjuż. Dawn <u>l-uċuħ</u> kienu jfakkruni li <u>l-veri</u> mostri huma bnedmin bħali u bħalek u mhux <u>il-bestja</u> ta’ “Beauty and the Beast”<span class="pull">.</span> Kelli ġugarell li kont sirt inħobbu għalkemm pupi <u>tal-Barbie</u> qatt ma ridt. Imma darba missieri ġabli Ken li kien jinbidel <u>fil-Bestja</u> u oħti kellha <u>l-Barbie</u> li kienet tinbidel f’Belle. Inkun skjett, <u>il-bestja</u> tfakkarni fija. <u>Il-maskra</u> ċkejkna tiegħu żammejtha avolja lil Ken le.</p>
<p>Ta’ sittax <u>il-sena</u> nħlist <u>mis-saħta</u> <u>tal-eteronormattività</u>. <u>In-nisa</u> dejjem għoġbuni u ammirajthom u dejjem rajthom interessanti ħafna, iktar minn, pereżempju, bosta <u>mill-irġiel</u> cishet. Imma xi vuċi ġewwa fija minn dejjem qaltli li mara jien m’iniex. U allura ridt nara xi stajt nagħmel biex <u>it-tifel</u> li dejjem kont, insir. <u>Il-kotba</u> għallmuni ħafna, sirt naf nużahom sew, avolja iktar tard f’ħajti. <u>Il-vjaġġ</u> li nibda nsir naf lili nnifsi beda ta’ għoxrin sena, eżatt kif tlaqt minn hawn Malta. Minn baħħ ta’ kliem u geġwiġija ġo moħħi għal ħafna kliem u geġwiġija ġo moħħi, ikkurati b’attenzjoni u ħafna ħin, imma qatt biżżejjed. F’relazzjoni, <u>fil-kċina</u> jew <u>fis-sodda</u> dejjem “hu” kont, <u>fil-kartolini</u> <u>tal-Milied</u> prinċep, qatt prinċipessa. U lanqas prinċipessi għax għaxar snin ilu, għalkemm kont ġa qiegħed Londra, pronomi <u>fil-plural</u> kont għadni ma nafx dwarhom u lanqas <u>il-kelma</u> “trans” ma kont bdejt nidħol fiha wisq. <u>It-tfajla</u> li kont noħroġ magħha kienet qed tagħmel <u>it-teżi</u> tagħha dwar <u>in-nuqqas</u> ta’ konnessjoni bejn <u>it-trattament</u> <u>tal-NHS</u> u <u>t-teorija</u> transfemminista. Tiegħi kienet dwar <u>x’jitqies</u> “normali” u <u>x’le</u>. Mhux ħa nidħol wisq fihom. Ma kellix ħsieb nikteb test <u>fit-tul</u>. Wara <u>l-O</u>-levels <u>bil-Malti</u> qatt m’erġajt ktibt. Għarukaża naf, iżda ħassejtni iktar komdu nesprimi ruħi <u>fil-fond</u> <u>bl-Ingliż</u> u <u>bit-tpinġija</u>. <u>Is-sess</u>, <u>l-identità</u> u dak kollu li hu queer kelli kliem għalih <u>bl-Ingliż</u> biss, daqslikieku <u>l-lingwa</u> Ingliża, kif ukoll <u>it-tpinġija</u> kemm fuq <u>il-karti</u> kemm fuq ġismi, kienu jgħinuni ninħeles <u>mill-mistħija</u> u <u>l-istramberija</u> li <u>l-ilsien</u> Malti kien jinfilsa fija. Bħallikieku kont inħossni persuna oħra Londra. Kont iktar liberu u ftit imbiegħed <u>mill-biża</u>’ li mlietni bih <u>ir-reliġjon</u> Kattolika. Għalkemm qisni ħrabt lejn Londra, xorta waħda kont bqajt taħt <u>l-influwenza</u> ħażina tagħha. Waħda <u>mill-akbar</u> problemi kienet <u>is-sess</u>&hairsp;—&hairsp;u mhux ovvja jekk dan <u>is-suġġett</u> aħna <u>l-Maltin</u> għadna <u>s’issa</u> nqisuh tabù? ’Qas nilħqu naħxu u ninħabbu, ninħabbu u naħxu li ma kontx tarani nwaddab <u>il-lożor</u> <u>ġol-magna</u> <u>tal-ħasil</u> u lili <u>fix-shower</u>. Minbarra dan kelli wkoll disforja kbira imma ma kellix idea kif nindirizzaha ħlief billi nkompli nkun kemxejn stramb ma’ min iħobbni u jrid jifhimni. Lanqas kont għadni naf li hekk kelli, jew li hekk jgħidulha.</p>
<p>Ħassejt li <u>fis-soċjetà</u> cishet ma kontx meqjus bħala persuna sesswali u jien allura aċċettajt li m’iniex, mingħajr ma ppruvajt nurihom mod ieħor. Ippreferejt li ma jsaqsunix mistoqsijiet bħal “mela int m’għandekx boyfriend?” fost bosta mistoqsijiet banali bħal dawn. Forsi ġietni tajba li ma kinux jistaqsuni, għax kieku ma kontx niddedika <u>l-aħħar</u> <u>ħdax-il</u> sena ta’ ħajti nirriċerka dwar <u>is-sesswalità</u> u <u>l-ġeneru</u>. Xogħli u ħajti ħaġa waħda, magħqudin bħal kull tip ta’ maħbubin. <u>Il-maskulinità</u> <u>mit-twelid</u> kienet ġewwa fija imma, peress li ma kontx issoċjalizzat u kkundizzjonat bħala raġel, kont iffortunat li <u>l-maskulinità</u> tossika ma ħakmitnix. Ippruvajt nistudja ċerti karatteristiċi biex ta’ madwari jibdew jarawni kif kont nara lili nnifsi jien. Dawn kienu <u>l-karatteristiċi</u> ħelwin li jagħmlu parti kbira sew <u>tal-maskulinità</u>. Ta’ madwar seba’ snin ippruvajt inqaxxar <u>il-leħja</u>, kont ninnota lil missieri u ridt nagħmel bħalu, niftakar ċar qisu dan <u>l-episodju</u> seħħ ilbieraħ, bilkemm inlaħħaq biex nara wiċċi <u>fil-mera</u>, fuq <u>il-ponot</u> ta’ subgħajja ta’ saqajja, attent li ħadd mhu <u>fil-viċin</u>, <u>ix-xafra</u> <u>tal-Gillette</u> f’idi b’konċentrazzjoni tremenda tersaq viċin ta’ ħaddejja. Kulma niftakar li ġara wara hu li kelli wiċċi skarnat imma biss <u>bil-mistħija</u>, kont inżilt lura fuq <u>l-għarqub</u>, <u>il-Gillette</u> issa f’idejn <u>il-ġenituri</u> tiegħi. Tant kont iffukat fuq <u>l-azzjoni</u> li ma kontx intbaħt bihom telgħin <u>fil-kamra</u> <u>tal-banju</u> ta’ fuq. Ma tantx ferħu bija u ma ntihomx tort, wiċċi kien għadu fin, u hekk kien ħa jibqa’<span class="pullsemi">,</span> qisu sorm ta’ tarbija. Forsi ma xtaqunix b’wiċċi kollu qatgħat <u>tax-xafra</u>.</p>
<p>Idi <u>fil-but</u>, insaffar u nixxuttja <u>l-ġebel</u>&hairsp;—&hairsp;dawn kienu xi azzjonijiet oħra li kont ninnota li ma tantx kienu jinżlu sew meta “tifla” iġġib ruħha b’<u>dal-mod</u>. Jien, <u>għall-kuntrarju</u>, kbirt nagħmilhom. Kont insaffar qabel bdejt nitkellem; <u>it-tort</u> mhux tiegħi, żgur li le, iżda ta’ missieri. Allura ma fhimtx kif darba qisu gerger għax kont qed insaffar. La tifla u lanqas tifel <u>mid-dehra</u> ma kont ikkundizzjonat, għasfur <u>l-ewwel</u> u qabel kollox. Probabbli “bilateral gynandromorph” maqsum <u>bl-eżatt</u> <u>min-nofs</u>, naħa waħda tifel u <u>l-oħra</u> tifla. Ifhem, idi <u>fil-but</u> u nixxuttja <u>l-ġebel</u> aħjar milli noqros sorm ta’ xi tfajla bħalma rajt kemm-il darba quddiem <u>il-McDonald</u>s <u>tal-Belt</u>. Subien għalihom u bniet għalihom, kif jista’ jkun? Reġgħu ħaduni lura <u>fiż-żmien</u> <u>tal-preċett</u>, hemm kienet <u>l-ewwel</u> darba li nnutajt dan <u>il-fenomenu</u> f’ħajti. Irġiel għalihom u nisa għalihom u jien ma kellix ħjiel fejn ħa npoġġi lili nnifsi. <u>L-irġiel</u> jibagħtuni fejn ommi jew <u>in-nanna</u> jew <u>iz-zija</u>, u jien imħawwad għax <u>il-libsa</u> <u>tal-preċett</u> kont inżajtha <u>mal-ewwel</u> ċans wara <u>l-quddiesa</u>, u minflokha lbist salopettes <u>bil-bermuda</u>, qisni baħri mingħajr tpinġija. Ovvjament kont għadni wisq żgħir. Rari ltqajt ma’ xi raġel li bellahni jew ispirani li nkun hu jew bħalu, speċjalment <u>mill-karattru</u>. Iċ-ċajt vojt qatt ma daħħaqni speċjalment meta kien ikun sessist, omofobiku jew razzist; iżda <u>mid-dehra</u> <u>l-irġiel</u> kienu kburin sew b’<u>dil-ħila</u> tagħhom. Probabbilment għalhekk dabbruni lejn ommi, <u>in-nanna</u> jew <u>iz-zija</u>. Jien, la meta kont żgħir u lanqas issa li kbirt ma affaxxinani daċ-ċajt, pjuttost sensittiv ħafna għalih u jimlieni b’rabja kbira. Iċ-ċajt m’għandux isir <u>għad-detriment</u> ta’ nies oħra u <u>l-biċċa</u> <u>l-kbira</u> taċ-ċajt li smajt kien kollu kemm hu hekk. Nassigurakom li nħobb nidħaq u wiċċi mhux dejjem serju. Ħasra li <u>n-nisa</u> Maltin <u>tal-ġenerazzjoni</u> <u>tan-nanna</u> u ta’ ommi kienu mħarrġin minn ċkunithom jitkellmu fuq <u>id-dar</u> u <u>t-tindif</u>, tfal, ikel u mard. Għax kieku kont inkun kuntent bilqiegħda ħdejhom. Ommi wkoll kienet tixba’ b’<u>dad-diskors</u>, miskina kellha raġun. U <u>mid-dehra</u> għadu jsir <u>sal-lum</u> <u>dal-paroli</u>. Nieħu gost meta tgħidli, “Imnalla kien <u>l-inbid</u>.<span class="pullsemi">”</span> Niggustaha u tferraħni meta tgħidli hekk. Dejjem naqbeż għaliha minn meta kont żgħir, imma meta kbirt bdejt nagħmel dan b’mod iktar politiku. Missieri jieħu għalih għax jgħidli li qatt ma naqbeż għalih. Dan mhux <u>il-każ</u>. Jien u ommi niġġieldu <u>l-iktar</u> fuq <u>il-Knisja</u>. Dejjem ngħidilha li jien kontra <u>l-istituzzjoni</u> għaliex fidi għandi u nitlob u nemmen li hemm Alla&hairsp;—&hairsp;Alla Trans ovvjament. Tibqa’ tipprova tiddefendiha u ngħidilha, “kif jista’ jkun tiddefendi dawk li huma tant kontra nies bħalek u bħali?”</p>
<p>Ma nafx kif kien ġie <u>d-diskors</u> fuq <u>is-sħaħar</u>&hairsp;—&hairsp;eh, ija, għedtilhom li għandi ħbieb sħaħar. Ngħiduha kif inhi, <u>in-nisa</u> <u>bis-sens</u> kollha sħaħar. Ninkedd meta ommi tippreferi tibqa’ temmen <u>fis-sħaħar</u> li tgħallmet dwarhom <u>mill-ħrejjef</u> jew <u>il-films</u>, probabbli miktubin minn irġiel bojod eterosesswali, milli tisma’ <u>x’għandi</u> <u>x’ngħidilha</u> jien. Kollu għalxejn imma. Issa din żgur taf <u>x’għamlitilhom</u> <u>lin-nisa</u> <u>l-Knisja</u>, kemm-il saħħara qatlet&hairsp;—&hairsp;litteralment, u anki metaforikament&hairsp;—&hairsp;kemm-il mara li kellha viżjoni, li kienet intelliġenti u li ma riedet <u>l-ebda</u> raġel jikkmandalha ħajjitha. Mara li riedet <u>l-indipendenza</u> tagħha. <u>L-irġiel</u> cis beżgħu <u>mill-mara</u> anki ġo djarhom stess. Xħin saru jafu dwar <u>l-ixkupa</u> tathom rashom! <u>Il-biża</u>’ <u>mis-sesswalità</u> femminili li tipperverti din <u>l-għodda</u> domestika <u>għall-pjaċir</u> <u>tal-mara</u> nnifisha. Nieħu gost nimmaġina dawk <u>in-nisa</u> <u>tad-dar</u> li ġew imqarrqa biex jemmnu li kienu privileġġati li ma kellhomx għalfejn jaħdmu u li setgħu jibqgħu <u>d-dar</u>, jaqbdu <u>l-ixkupa</u> jew <u>id-Dyson</u> u jtiru <u>fil-għoli</u> <u>tas-smewwiet</u>, meta <u>r-raġel</u> tagħhom iqabbżilhom <u>l-ostja</u>. Ħalli nieqaf nitkellem fuq <u>il-Knisja</u> u <u>t-tagħlim</u> tagħha fuq <u>in-nisa</u> għax inkella ma niqafx u qed ninduna li issa li rġajt lura fuq <u>dil-gżira</u> qed nerġa’ nagħtiha wisq importanza ’<u>l-Knisja</u>, avolja dan kollu ħin mitluf. <u>L-iktar</u> li xtaqt nikteb hu fuq <u>id-djarju</u> tiegħi <u>tat-testosteron</u>. Nixtieq nikteb <u>bil-Malti</u> fuq dan. <u>Fl-aħħar</u> <u>mill-aħħar</u> jien Malti u forsi huwa <u>d-dmir</u> tiegħi li ngħid kelmtejn fuq <u>l-esperjenzi</u> <u>tat-tranżizzjoni</u> tiegħi <u>s’issa</u> bi lsien twelidi. </p>
<p class="break"><span class="initial"><span class="dropcap drop-P">P</span>oeżija</span>&nbsp; <u>bl-Ingliż</u> li ktibt hija “Acne &amp; Horny” fuq ktejjeb ċkejken li tathuli ħabiba tiegħi <u>tal-qalb</u>. Djarju qisu veru seta’ kien ta’ Romeo. Warda <u>fl-aħmar</u> imnaqqxa fuq qoxra <u>tal-ġild</u> ħadra. Minflok fuq Ġuljetta qed nikteb fuqi u fuq <u>it-T</u>. <u>Lit-tfajla</u> tiegħi niktbilha poeżiji imma ġeneralment nibgħathomlha email jew niktibhom fuq karta <u>tal-kompjuter</u>. Darba għamiltilha ktieb; ħadt <u>il-ħin</u> fuqu, ma kienx kliem biss. Hi tiktibli veru sabiħ, tikteb sabiħ b’mod ġenerali. Meta tmur lura lejn Barċellona tħallili koċċ ittri ċkejknin imferrxin <u>mad-dar</u>. Taħt <u>l-imħadda</u>, jew <u>fil-wax</u> ta’ xagħri, <u>fil-kexxun</u> <u>tal-qliezet</u> ta’ taħt. Tgħidx kemm iferrħuni, speċjalment meta ma nkunx għadni sibthom kollha u mbagħad, meta ma nkunx qed nistennieha, titfaċċa poeżija minn imkien. Akne u Qarn. Qatt ma kont naf li qarn hija <u>t-traduzzjoni</u> <u>tal-kelma</u> “horny”<span class="pull">;</span> jew le, forsi mhix korretta, hekk jew b’hekk Google Translate qed nuża. Insomma, saħna&hairsp;—&hairsp;“Akne u Saħna”<span class="pull">.</span> Huwa pjuttost riċenti li qbadt naħseb fuq min jien u <u>x’jien</u> <u>fir-rigward</u> ilsien ommi&hairsp;—&hairsp;<u>il-Malti</u>. Bżajt nikkonfronta <u>bis-serjetà</u> <u>s-sesswalità</u> u <u>l-ġeneru</u> tiegħi meta kont noqgħod Malta. Kien biss meta tlaqt lejn Londra ta’ għoxrin sena li bdejt insib kuraġġ biex niskoprih dan, <u>bl-għajnuna</u> <u>tal-kotba</u>, iżda wkoll billi <u>għall-ewwel</u> darba f’ħajti ftaħt ruħi emozzjonalment, kif ukoll ippruvajt naċċetta verament min jien b’inqas biża’ u sens ta’ mistħija. Madankollu, <u>il-fatt</u> li kont qiegħed ngħix Londra, u li kont espost biss għal dawn <u>is-suġġetti</u> <u>bil-lingwa</u> Ingliża, malajr bdejt nirrealizza li kull meta bdejt ninżel lura Malta, speċjalment dan <u>l-aħħar</u>, u issa li qed inqatta’ żmien ferm itwal hawn, <u>il-vokabularju</u> Malti tiegħi huwa traġikament nieqes, <u>l-iktar</u> meta niġi biex nitkellem fuq dawn <u>is-suġġetti</u>&hairsp;—&hairsp;suġġetti li jinfurmaw min jien u fuq xiex nitkellem <u>fil-ħajja</u> ta’ kuljum. Inħossni eċitat li hemm baħar ta’ vokabularju queer li għad irid jiġi ivvintat <u>bil-Malti</u>. U nippreferi li nkunu aħna <u>n-nies</u> queer, anzi kwir, li nwellduh, inrabbuh u nrawmuh, jekk hemm bżonn anki <u>bl-għajnuna</u> <u>tal-Google</u> Translate u mhux ta’ xi profs straight daqs lanza.</p>
<p>Mhux li ilni ħafna ninjetta <u>t-testosteron</u> <u>fil-patata</u>. Dan <u>ix-xahar</u> imissni <u>s-seba</u>’ waħda. Bidliet rajt, għalkemm għadni fuq doża pjuttost żgħira, 125ml <u>fix-xahar</u>. Enanthate jisimha. Matthew, ħabib tiegħi li sirt naf sew din <u>l-aħħar</u> sena, qalli li biex ma nweġġax wisq, insaħħan għal xi tliet minuti <u>l-kunjett</u> biex <u>il-likwidu</u> ma jkunx daqshekk magħqud u b’hekk ma jweġġagħnix ħafna meta jibda dieħel ġo fija. Għadni ma tgħallimtx intaqqab lili nnifsi, imma Shannon, kuġinti, ners u kull xahar tiġi u ttaqqabni hi. Inħossni veru xortija tajba li għandi kuġina daqshekk qalbha tajba. Sittin sekonda ddum dieħla <u>l-labra</u>; jien personalment ma nweġġax f’<u>dil-biċċa</u>, <u>l-uġigħ</u> inħossu <u>mal-ħin</u>, meta <u>l-likwidu</u> jibda jiskopri ġismi. <u>L-ewwel</u> idur f’sormi u hemm għandu fejn idur mhux ħażin, u mbagħad jerħilha għal fejn jiddeċiedi hu. Jien ngħinu ftit billi nċapċap tnejn fuq patatti u nimmassaġġaha ftit. Ponot fuq dahri u saħna kbira huma <u>l-ewwel</u> effetti li kelli. Ifhem, ma kelli <u>l-ebda</u> xewqa li nerġa’ lura <u>għall-adolexxenza</u> <u>fit-tletinijiet</u>, imma meta tħares lejha minn perspettiva iktar pożittiva, hi ħaġa pjuttost speċjali li tgħaddi minn żewġ pubertajiet f’ħajtek. Nistħajjilni Transformer. Daqskemm jixtruhom lil uliedhom dawn <u>il-ġugarelli</u> <u>tat-Transformers</u>, ma nafx għala xi wħud <u>mill-ġenituri</u> jieħdu xokk jew jitqarrsu meta <u>t-tfal</u> tagħhom jgħidulhom li huma trans. </p>
<p>Ilna neżistu aħna, minn żmien <u>il-qedem</u>. Qabel ma kien hawn terminu għalina; jekk m’iniex żbaljat <u>il-kelma</u> “transgender” ma kinitx teżisti <u>sal-1965</u>. Saċerdoti magħrufa bħala gala ġew dokumentati 4500 sena ilu. <u>Fil-Greċja</u> <u>tal-qedem</u>, fi Friġja, kif ukoll f’Ruma jissemmew <u>il-gallae</u>. Dawn ġibdu <u>l-attenzjoni</u> ta’ studjużi klassiċi permezz <u>tal-ilbies</u>, <u>id-diskors</u> u <u>l-imġiba</u> mhux konvenzjonali tagħhom. Kienu ttimbrati bħala “femminili” <u>mill-kontemporanji</u> tagħhom, minkejja <u>l-fatt</u> li <u>l-gallae</u> twieldu <u>bil-ġenitali</u> maskili. Dawn kienu emarġinati <u>fis-soċjetà</u> Griega u iktar u iktar <u>fis-soċjetà</u> Rumana minħabba li kienu jġibu ruħhom b’mod li jmur kontra <u>l-ġeneru</u> tagħhom. Niftakar <u>l-ewwel</u> ftit snin li bdejt nistudja Londra kont skoprejt <u>il-hijras</u>. <u>Fil-komunità</u> tagħhom <u>fl-Indja</u> dawn jippreferu jsejħu lilhom infushom kinnar jew kinner, ħlejjaq mitoloġiċi li jeċċellaw <u>fil-kant</u> u <u>ż-żfin</u>. <u>Il-hijras</u> huma rikonoxxuti uffiċjalment bħala <u>t-tielet</u> sess <u>fis-sottokontinent</u> Indjan. <u>Fil-bidu</u> <u>tas-seklu</u> dsatax, <u>il-hijras</u> ġew attakkati <u>mill-awtoritajiet</u> kolonjali Ingliżi. Dawn ippruvaw jeradikawhom u ġew imsejħa “tribù kriminali”<span class="pull">.</span> <u>Fit-Tajlandja</u>, <u>fl-Arabja</u> u <u>fl-Afrika</u>, nies bħalna eżistew. <u>Fl-Afrika</u>, ħafna soċjetajiet kellhom rwoli tradizzjonali <u>għan-nisa</u> kif ukoll irġiel trans, saħansitra hemm uħud minnhom li rnexxielhom jgħixu <u>fl-era</u> moderna minkejja <u>l-ostilità</u> tremenda li kellhom jesperjenzaw riċentament. Insomma, <u>bħan-nisa</u>, <u>il-persuni</u> trans ilhom theddida <u>għall-patrijarkat</u>. Imma <u>l-persuni</u> trans mhux tant faċli teħles minnhom għax dawn WARRIORS kienu u WARRIORS jibqgħu, għandhom tarka għal kull pronom ħażin li titfgħulhom kif ukoll għal kull diskriminazzjoni li qatt inħolqot kontrihom. Imma jekk jogħġobkom, ieqfu issa u agħtuna nifs, <u>bil-liba</u> serjetà qed ngħidilkom. Din <u>l-aggressività</u> tiegħi hija biss indirizzata lil dawk li jitnejku jew li pereżempju jsibu <u>l-użu</u> <u>tal-pronomi</u> inutli, jew diffiċli, u mhux <u>għall-alleati</u>.</p>
<p>Qed inkabbar pesisa żgħira, tistħajjilha bebbuxu żgħir, taħsbu mistħi jekk tilmħu meta nofs rasu tkun imdaħħla f’qoxortu, imma rari tilmħu hekk bħalissa. Jien u naqra, ma’ kull paġna jkollu bżonn joħroġ, ħa jġenninni. Moħħi u hu biċċa waħda bħalissa&hairsp;—&hairsp;miskina jdejja u <u>t-tfajla</u>. <u>Il-klinika</u> jiġu jgħidulek li <u>t-tkabbir</u> <u>t’isfel</u> ħrafa jew gidba <u>tal-internet</u>. <u>L-ego</u> <u>tan-nies</u> cis jibqa’ jaffaxxinani. Jaħsbu li jafu iktar minna; mhux li kien jaħasra, inħossni iktar trankwill kieku, żgur. Naraw ikollix insir endokrinologu <u>maż-żmien</u>. </p>
<p><u>Is-side</u> effects <u>it-tajbin</u> <u>s’issa</u> huma dawn:</p>
<p class="enjambed">Iktar mustaċċi</p>
<p class="enjambed">Bidla <u>fil-leħen</u> (avolja “nista’ naqdik xi ħaġa oħra, sinjura?” għadni nismagħha)</p>
<p class="enjambed">Pesisa/bebbuxu żgħir</p>
<p class="enjambed">Erba’ sufiet taħt geddumi</p>
<p>Saħna</p>
<p><u>Il-ħżiena</u> <u>s’issa</u> huma:</p>
<p class="enjambed">Akne fuq dahri </p>
<p class="enjambed">Forsi ftit iktar nervuż</p>
<p>Saħna ta’ bagħal</p>
<p>… imma le, ma rridx inżid <u>fid-diskors</u> li meta wieħed bħali jibda jinjetta <u>l-ormoni</u> jsir iktar aggressiv, kunfidenti, ċert minnu nnifsu, eċċ. B’xorti kbira għalija, jien ma ġejtx soċjalizzat bħala raġel. Mhux dejjem kont naraha bħala xorti tajba din, imma kont għadni żgħir u moħħi ma kienx daqshekk matur, allura ma kienx jidħol wisq <u>fil-fond</u>, kien jaħseb biss fuq <u>l-apparenza</u>. Wegħedt lili nnifsi li meta nieħu <u>l-ormoni</u> raġel trans ħa nkun; rajtha bħala ass ieħor <u>għall-futur</u> <u>tar-raġel</u>, jekk mhux <u>għall-umanità</u> kollha. Ovvjament, mhux jien per se, iżda <u>r-raġel</u> trans (kemm jekk irid jgħid li hu trans u kemm jekk le). Kapaċi jeqred <u>il-maskulinità</u> kif nafuha <u>sal-lum</u> u jwellidha <u>mill-ġdid</u>, kif għandha vera tkun; ġentili, biċċa waħda <u>mal-femminilità</u>. Forsi jien, bħala raġel trans, huwa dmir tiegħi li nistinka biex insalva <u>r-raġel</u> <u>mill-miżerja</u> tiegħu. <u>Il-maskulinità</u> patrijarkali (u dwar din inħeġġiġkom taqraw lil bell hooks) qed teqridna kollha kemm aħna; jien nemmen li mingħajr femminilità&hairsp;—&hairsp;u din hija parti wkoll <u>tal-maskulinità</u>&hairsp;—&hairsp;la jibqa’ fjuri u lanqas iljuni, lanqas bnedmin.</p>
<p>“Basta tħobb <u>in-nisa</u> daqshekk, dejjem taqbeż għalihom, femminist kbir, u ħa ssir raġel issa! Ittradejthom, mort kontrihom.<span class="pullsemi">”</span> Smajtha ħafna din; nixtieq ngħid li minn widna tidħol u <u>mill-oħra</u> toħroġ, imma <u>fil-verità</u>, kull darba nimtela b’tilja nervi hekk kif nisma’ <u>dal-kliem</u>. Kif jista’ jkun għadna naħsbu hekk? Kulħadd jiftaħar <u>bl-intelliġenza</u> u <u>t-tolleranza</u> tiegħu imma rari niltaqa’ magħhom. Iktar trasparenti minn Casper <u>il-fantażma</u> ġentili. <u>L-intelliġenza</u> iktar tinftiehem li qiegħda <u>fl-investimenti</u> materjali, bħal <u>x’biċċa</u> negozju għaddej biha bħalissa jew <u>x’karozza</u> daħħalt. Trid tkun intraprenditur f’Malta, daqslikieku dan hu <u>l-iskop</u> ewlieni bħalissa, biljett one-way <u>għall-ġenna</u>. Jien ċert li mhux dieħel mela. Ifhem ħafna nies, u <u>l-Knisja</u>, ilhom li kkundannawni. Imma ġa għedtilkom li Alla Trans hi/huma | hu/huma. </p>
<p><u>Il-ġenna</u> kwir u tilqa’ lil kulħadd. Anki jekk int cishet.</p>
<p>Għandi wiċċi batut bħalissa. Għajnejja diżastru u xufftejja wkoll. Ilni <u>x-xhur</u> hekk; mort għand <u>it-tabib</u> darba għal għajnejja u darb’oħra għal xufftejja. Kollu ta’ xejn, <u>il-problemi</u> hemm għadhom. Ħmura, uġigħ, qoxra u ħakk. Ekżema wara rkoppti&hairsp;—&hairsp;eh, u m’ilux sibt qasma żgħira taħt widnejja. Allerġija forsi, jista’ jkun nuqqas ta’ vitamini. Qrajt li <u>l-vitamina</u> D tajba <u>għall-irġiel</u> trans, kuljum nieħu doża. Inħossni ffrustrat. Nobgħod inħares lejn <u>il-mera</u> bħalissa. Niftakar kien ikolli dawn <u>is-sintomi</u> meta kont għadni żgħir ħafna. Qed naħseb li <u>t-T</u> tista’ tkun <u>il-kaġun</u> għala qed jiġrili dan, avolja ċert m’iniex. Għamilt ftit riċerka. Kont diġà naf li ma kinitx ħa tkun faċli għax rari rajt nies oħra b’sintomi bħal dawn jiktbu fuq <u>l-esperjenzi</u> tagħhom. <u>L-iktar</u> li ssib fuqhom huma <u>s-side</u> effects <u>il-komuni</u>, kemm tajbin u inqas tajbin. Iltqajt ma’ test dwar xi ħaġa relatata <u>mal-għajnejn</u> u <u>l-ormoni</u>, imma kemm-il suġġett niflaħ nirriċerka fuqu! Apparti minn hekk nistmerr infittex fuq <u>l-internet</u> meta <u>s-suġġett</u> ikollu <u>x’jaqsam</u> <u>mas-saħħa</u>, għaliex kollox jiżviluppa f’kanċer jew xi ħaġa <u>tal-biża</u>’ oħra. Ara jien anki ngħaddi minn quddiem <u>l-isptar</u> nibża’<span class="pullsemi">.</span> Iffrustrat, għax nhar <u>it-Tnejn</u> li ġej għandi <u>t-tieni</u> appuntament <u>mal-endokrinologu</u>. Dan hu <u>l-ewwel</u> appuntament minn meta bdejt <u>l-ormoni</u> u li ħa jkolli ċans nistaqsih fuq <u>is-sitwazzjoni</u> b’wiċċi. Nemmen li 95.5678910% ħa jgħidli li <u>t-T</u> mhux <u>il-kaġun</u> ta’ dan kollu u veru jista’ jkun li mhux u nispera f’Alla Trans li ma jkunx, imma naf li <u>dat-tabib</u> ma jridx jgħinni u <u>t-tweġiba</u> mhux ħa tkun ibbażata fuq riċerka aġġornata imma fuq riċerka ġeneralizzata li tiffoka biss fuq persuni cis&hairsp;—&hairsp;għalihom dawn, <u>in-nies</u> <u>non-binary</u> u <u>n-nies</u> trans mhumiex prijorità. Għadu ma jistax jifhem xi jridu jgħidu biha dawk <u>in-nies</u> li huma <u>non-binary</u>. Jien u nikteb <u>dal-kliem</u> ikolli aptit nifqa’ <u>l-kompjuter</u>, biki ġo qalbi għandi kemm trid, għax dak ma jistenninix biex intih <u>il-permess</u>. Nhar <u>it-Tlieta</u> għal għand <u>id-dermatologa</u>&hairsp;—&hairsp;ħa naraw <u>x’għandha</u> <u>x’tgħidli</u> din ukoll. <u>L-aħħar</u> li mort ’qas kelli xejn pil fuq wiċċi. B’idejha taħt geddumi hi u tiflihuli <u>għall-ponot</u> bdiet tistagħġeb tismagħni ngerger. Bħal donnha riedet tgħidli li, filwaqt li <u>l-biċċa</u> <u>l-kbira</u> <u>tan-nies</u> iridu jneħħu <u>s-suf</u>, jien qed nara kif ħa nkabbru. Xtaqt ngħidilha, “imma mustaċċi għandi ftit, le?” Kelli ħafna inqas dik <u>id-darba</u>, kont ilni biss xahrejn fuq <u>it-T</u>. Kurjuż <u>x’ħa</u> tgħidli din <u>id-darba</u>. </p>
<p>Nitlobkom, intom min intom, fejquli wiċċi, inħossni ikrah, skomdu u muġugħ.</p>
<p><u>Il-lingwa</u> Maltija ddejjaqni għax kollox maqsum bejn maskil u femminil, impossibbli taħrab <u>mill-binarju</u>. <u>Fl-istess</u> ħin tgħidx kemm qed inħobbha bħalissa għax nieħu gost li <u>fl-aħħar</u> qed nuża <u>l-pronomi</u> veri tiegħi. Ħaġa żgħira u għandna ħafna iktar affarijiet serji <u>x’nindirizzaw</u> iżda nemmen li meta persuni bħali jisimgħu <u>l-pronomi</u> tagħhom jiġu rrispettati tfeġġ tbissima ċkejkna f’qalbhom. <u>Għall-inqas</u> jien inħossni bħal meta <u>l-għalliema</u> <u>tal-Malti</u> tiegħi <u>fis-sekondarja</u> kienet sejħitli sabi ħażin <u>għall-ewwel</u> darba. Wiċċi xegħel b’ferħ mhux <u>tas-soltu</u>, mhux materjalistiku. Fraħt iktar milli meta missieri kien jixtrili kaxxa sħiħa stickers <u>tal-Panini</u> <u>għall-album</u> <u>tat-Tazza</u> <u>tad-Dinja</u>. Għadni niftakarha <u>d-daħqa</u> fuq wiċċi, daħqa <u>bl-għajnejn</u>; kelli xagħri qasir, <u>il-buttuna</u> <u>tal-qmis</u> miftuħa u <u>l-ingravata</u> ħoxna u qasira, għax hekk kienet <u>il-moda</u> dak <u>iż-żmien</u>. <u>Mill-qadd</u> ’il fuq ma kontx ingerger imma <u>mill-qadd</u> ’l isfel kienet storja oħra kompletament differenti. Ktibt poeżija <u>bl-Ingliż</u> dwar dan u ħa nipprova nittraduċiha <u>bil-Malti</u>: </p>
<p class="enjambed">Niżżel <u>id-dublett</u></p>
<p class="enjambed">U kixef qmis twila </p>
<p class="enjambed">Minn taħt</p>
<p class="enjambed"><u>Ix-xorts</u> <u>tan-nylon</u></p>
<p>Ileqq iswed</p>
<p class="enjambed"><u>L-ingravata</u> tbandlet bejn</p>
<p><u>Is-saqajn</u> imħarrġin <u>fil-futbol</u> tagħha</p>
<p class="enjambed"><u>L-arja</u> nħasset iktar friska</p>
<p>Ma ħassx iktar pressjoni</p>
<p class="enjambed"><u>Il-kuritur</u></p>
<p>Ma kienx iktar bħal waħx</p>
<p class="enjambed">Mexa daqslikieku</p>
<p class="enjambed"><u>Il-catwalk</u> kienet </p>
<p>kollha kemm hi tiegħu</p>
<p class="enjambed">Pxiexen kbar imxew</p>
<p class="enjambed">Komdi daqslikieku </p>
<p class="enjambed">Reġina tiżfen jew</p>
<p>Messi <u>fil-grawnd</u> <u>tal-futbol</u></p>
<p class="enjambed"><u>Il-ġisem</u> jagħli</p>
<p class="enjambed">Fjammi <u>tal-ħtija</u></p>
<p class="enjambed">Ħtija ta’ sikwit interrotta</p>
<p class="enjambed"><u>Bil-laħam</u> li hu marid</p>
<p class="enjambed">Jinħaraq u jħoss</p>
<p><u>Id-dmugħ</u> <u>bl-għaraq</u></p>
<p>Illum kelli telefonata li <u>t-top</u> surgery, li tissejjaħ ukoll masculinising chest surgery, kienet skedata <u>għat-2</u> ta’ Ġunju 2022. Ilni xi sitt xhur li mort <u>għall-konsultazzjoni</u>. Irrabjat miegħi nnifsi li għadni m’għamilthiex. Ifhem, ma kontx ħa nagħmilha <u>fiż-żmien</u> li missieri kien ħa jkollu <u>l-operazzjoni</u> tiegħu. Miskina ommi kieku, kien ikollha iktar fuq xiex tinkwieta, b’żewġt irġiel kemxejn dgħajfin. Imma f’moħħi kelli li, wara li missieri jirkupra, immur niġri nagħmilha. Ma tantx ġrejt għax ħa nkun għaddejt sena oħra b’dawn <u>il-balliet</u> fuq sidri. Ma nixtieqx li nittrattahom daqshekk ħażin iżda <u>l-mibegħda</u> tiegħi lejhom dejjem hemm kienet u ma nistgħux inkomplu sejrin hekk, ngħixu flimkien u ma ninħamlux. Mhu tort ta’ ħadd, la tagħhom u lanqas tiegħi u għalhekk nixtieq li sa Ġunju nsiru nirrispettaw lil xulxin imqar ftit ħalli meta nsellmu ’l xulxin darba għal dejjem tkun tislima bejn żewġt iħbieb u mhux għedewwa. <u>L-irjus</u> <u>tal-bżieżel</u> (kemm hi ħelwa din <u>il-kelma</u>: nipliet jien kont nafhom, qatt ma kelli ħjiel li jissejħu hekk) hemm ħa jibqgħu għax jogħġbuni u b’hekk ħa nagħżel li nżommhom. Allura iktar u iktar irridu naraw <u>x’nagħmlu</u> u nibdew ninġiebu <u>bil-mod</u> <u>il-mod</u>. Illum għandi pjaċir ninfurmakom li <u>l-bżieżel</u> u jien ħa nkunu iktar ġentili ma’ xulxin. </p>
<p>Mela <u>t-Tnejn</u> mort għand <u>l-endokrinologu</u>: <u>il-kaos</u> li qed jiġri f’wiċċi bħalissa probabbilment m’għandux <u>x’jaqsam</u> <u>mat-testosteron</u>. <u>It-testijiet</u> <u>tad-demm</u> juru li <u>t-testosteron</u> għadu 7.49: tela’<span class="pullsemi">.</span> Għadni lura, ta’ raġel ikun xi 15. U ija, nasal xi darba. Żiedli <u>d-doża</u>: 250ml issa. Kurjuż biex nara kif ħa nħossni u <u>x’differenzi</u> ħa nara.</p>
<p>Ma kontx ħa niktibha <u>s-sentenza</u> li ġejja imma kull stampa li titfaċċa f’moħħi nixtieq nurihielkom. Hulk, b’xebgħa suf li taħtu <u>l-ġilda</u> ħadra ma’ tibqax viżibbli, għaddej <u>fit-triq</u> għassa għal dak <u>ir-raġel</u> <u>fil-karozza</u> li jfettillu jittanta xi tfajla għaddejja bi kwietha għal għonq <u>it-triq</u>. Miexi b’dik <u>il-mixja</u> soda ta’ raġel tipiku Malti, b’dirgħajh miftuħin u sidru ppuppat, u <u>bil-pala</u> <u>t’idu</u> jtajjar lilu u <u>l-Isuzu</u>, lilu u <u>l-BMW</u>, lilu u <u>l-bajla</u> <u>tal-konkrit</u> dirett ġo sħaba mimlija tniġġis li ħalla <u>l-vann</u> tiegħu stess. </p>
<p><u>It-Tlieta</u> mort għand <u>id-dermatologa</u>, assiguratni li <u>t-T</u> m’għandux <u>x’jaqsam</u> ma’ <u>x’inhu</u> jiġrili f’wiċċi. Kuntent. Apparentament <u>il-klima</u> ta’ Malta tagħmilli dan <u>il-kaos</u> ġo wiċċi. Ekżema. Għedtilha li jien Romeo issa; għoġobha. Indunat li <u>s-suf</u> kiber taħt geddumi u fuq xufftejja, u dwar leħni qaltli li jekk tismagħni fuq <u>it-telefown</u> issa ma tkunx taf jekk hux leħen ta’ raġel jew ta’ mara. <u>Il-binarjetà</u> ma neħilsu minnha qatt, imma dak <u>il-ħin</u> kont kuntent b’li smajt.</p>
<p>Ferrħitni. <u>It-trattament</u> <u>għall-akne</u> ħa nħalluh għalissa, hekk jew b’hekk dahri dejjem mgħotti jien. Għada nagħlaq seba’ xhur <u>mit-twelid</u> <u>il-ġdid</u>. Inzerta ħabat <u>mal-birthday</u> <u>t’ommi</u>. Darba f’ħajjitna ħa nkunu għalaqna żmienna flimkien. Irrid nixtrilha kartolina u xi bukkett fjuri sabiħ. Tapprezzahom ħafna <u>l-kartolini</u> u jistħoqqilha <u>l-isbaħ</u> fjura <u>tad-dinja</u>. Dan ma jistax ikun għax <u>fil-verità</u> <u>l-isbaħ</u> fjura <u>tad-dinja</u> hija hi. <u>Il-bukkett</u> mimli <u>bix-xewk</u> <u>tal-Madonna</u> u <u>l-ħaxixa</u> <u>tal-kanali</u>, <u>il-favoriti</u> tagħna <u>t-tnejn</u>.</p>
<p>#</p>
<p class="enjambed">Kemm int naïve</p>
<p class="enjambed">Jaħasra <u>x’int</u> belha </p>
<p class="enjambed">Wieħed agħar <u>mill-ieħor</u></p>
<p class="enjambed">Miskina, kemm ma taf xejn </p>
<p class="enjambed">Dejjem <u>l-istess</u> tip issibhom</p>
<p class="enjambed">Imma allura ma ndunajtx?</p>
<p class="enjambed">Kemm m’għandekx xorti <u>mal-irġiel</u> </p>
<p class="enjambed"><u>It-tort</u> tiegħek</p>
<p>Fidila</p>
<p>Jekk int mara bħal oħti, żgur li smajtha <u>dil-kantaliena</u> <u>t’hawn</u> fuq, kemm <u>mill-irġiel</u> kif ukoll <u>min-nisa</u> stess. Ma nafx għalfejn nibqgħu nistagħġbu kif inhu possibbli li mara jkollha relazzjoni ma’ wieħed li tispiċċa ħażin minħabba abbuż. “Imma allura ma ndunajtx?” Qżież dawn li jibqgħu jirraġunaw hekk. Imbilli raġel ma jsawwatx mara ma jfissirx li ma jistax ikun qed jonqosha ’l ommu, ’l oħtu, ’<u>il-ħabiba</u>, ’<u>it-tfajla</u>, ’il dik li taħdem miegħu, ’<u>il-madre</u> terra nnifisha. Huwa veru, sieħbi, li <u>t-tort</u> mhux tiegħek li twelidt ittimbrat b’<u>dis-saħta</u>, imma wieħed bħalek ħoloq <u>dal-virus</u> tossiku li jabbuża lil dawk kollha li mhumiex int jew hu jew jien la nilħaq <u>il-15</u>, <u>l-ammont</u> totali ta’ testosteron. <u>Fil-verità</u> nixtieq li kellna <u>l-iskola</u> <u>tal-maskulinità</u> tenera u mhux <u>tal-etikett</u>. Flimkien nistgħu neqirdu <u>l-biċċiet</u> koroh <u>tal-maskulinità</u> u nerġgħu nibnuha <u>mill-ġdid</u>. Le! Mhux naïve, intelliġenti iktar minnek xbin, bella u mhux belha, taf ħafna iktar milli taf int, indunat u għalhekk tkellmet u telqet, <u>it-tort</u> huwa biss <u>tal-patrijarkat</u> u mhux tiegħek, sbejjaħ.</p>
<p>Qomt <u>bid-dmija</u> fuq <u>l-Emporio</u> Armani Exchange abjad silġ li tatni <u>t-tfajla</u> <u>fil-Milied</u> u li għadni kif żanżant ilbieraħ. Ma ridtx nilbsu biex jibqa’ qisu ġdid. Inħares lejn <u>id-demm</u> u taqbadni diqa, imma qed nipprova naċċettah kemm jista’ jkun. Intih <u>il-ħin</u> tiegħu sakemm <u>fl-aħħar</u> jixba’ u jħallini darba għal dejjem.</p>
<p class="break"><span class="initial"><span class="dropcap drop-L">L</span><u>ill-missirijiet</u></span>&nbsp; u <u>l-ommijiet</u> ta’ kull min kellu jgħaddi <u>mill-istorja</u> <u>tal-“</u>ħabiba”<span class="pull">.</span> Ħabiba&hairsp;—&hairsp;kull tfajla li qatt kelli kemm meta kont meqjus liżbjana u kemm issa. Tipo, <u>il-ħbieb</u> li tieħdu <u>d-dar</u> kollha tkunu ħxejtuhom? Ġieli, ifhem, ġraw xi affarijiet ma’ ħbieb imma mhux kollha kemm huma; u jekk taf li hi <u>t-tfajla</u> tiegħi għax ma ssejħilhiex hekk? Għalfejn kull relazzjoni tiegħi tibqa’ tiġi meqjusa bħala ħbiberija? Mela, mara u raġel li mhux miżżewġin u ilhom jgħixu flimkien, jew tafu li huma koppja, issejħulhom miżżewġin għalkemm mhumiex, u lili għalkemm intom ċerti li jien għarus tibqgħu tirreferu <u>għat-tfajla</u> tiegħi ħabiba. U meta kont żgħir u kontu ssaqsuni jekk għandix “boyfriend”? Ġieli nara toqol kbir <u>fl-ilsien</u> ta’ ħafna nies, fosthom ġenituri, ħbieb u nies oħrajn, meta jiġu biex jirreferu għal xi ħaġa li mhix naturali għalihom. Dak <u>it-tip</u> nistħajjilhom għadhom kif taqbu misluta fi lsienhom.</p>
<p class="break"><span class="initial"><span class="dropcap drop-I">I</span>lni</span>&nbsp; ma nikteb żmien twil. Nixtieq nikteb fuq waħda <u>mill-iktar</u> affarijiet importanti ta’ ħajti li għadni kif għaddejt minnha għaxart ijiem ilu, però kulma nista’ naħseb u nikteb dwaru bħalissa huma cowboys qosra bħali <u>fil-BMWs</u>, sigarett <u>fl-id</u> li qed iżżomm <u>l-isteering</u> disgħin grad miċ-ċentru <u>tal-istonku</u> <u>għall-minkeb</u> li jibqa’ ħiereġ kemxejn barra <u>mit-tieqa</u>. Polo shirt <u>tat-Tommy</u>, wiċċ ismar, qatgħa xagħar friska <u>tal-barbier</u> u <u>t-tfajla</u> <u>iper-femminili</u> ftit pulzieri ogħla <u>fis-seat</u> <u>tal-passiġġier</u>. <u>In-numru</u> <u>tal-pjanċa</u> LAJF. Hemm grupp ta’ nisa maskili li nilmaħ madwar <u>il-Belt</u>, ġeneralment jien inkun miexi u huma <u>fil-karozza</u>. Għandi xewqa kbira li nsir nafhom, niddokumentahom, ninkludihom <u>fl-arkivju</u> ta’ Rosa Kwir imma kif nibda m’għandix idea. <u>L-affarijiet</u> inħobb li jiġru organikament u mhux sfurzati, naf li jista’ jkun proġett bellezza kif ukoll importanti iżda huma jridu jkunu jixtiquh <u>dal-proġett</u> daqskemm nixtiequ jien. Lil dawn <u>in-nisa</u>-rġiel kont nilmaħhom meta kont żgħir u kont inħossni home mingħajr ma naf. Ma stajtx nifhem, jew nispjega lili nnifsi, għala kien ikollhom impatt tant kbir fuqi dawn <u>in-nies</u>. <u>L-attitudni</u> tagħhom <u>iper-maskili</u> ddejjaq <u>lill-maġġoranza</u> <u>tan-nies</u> li kont nagħmilha magħhom jien. Kont nifhem li xi wħud minnhom kienu forsi ġellidin, jew kif ġieli kont tismagħhom jgħidu, ta’ qattagħni. Jista’ jkun li hekk, imma mhux kollha, u għalkemm kont żgħir ġa kont naf li dawn <u>il-liżbjani</u>, nisa-rġiel, kienu jiġu meqjusa kollha <u>l-istess</u> bħal ħafna minoranzi. </p>
<p><u>Ir-raġuni</u> kienet biss għax dawn marru kontra <u>n-normi</u> konvenzjonali ta’ <u>x’għandha</u> tkun mara. Kienu ta’ theddida kemm <u>għall-irġiel</u> kif ukoll <u>għan-nisa</u>&hairsp;—&hairsp;għal raġunijiet differenti. Innutajt ukoll li sfortunatament kienu jiġu meqjusa bħala nies koroh. Kemm-il darba għaraft wiċċ diżgustat malli jilmaħ persuna hekk. Kulma stajt nara kien lili nnifsi fihom u qalbi qaltli li jgħidu <u>x’jgħidu</u> dwarhom, dawn <u>in-nies</u> estetikament kienu verament sbieħ; <u>il-maskulinità</u> kienu qed jinterpretawha ħafna aħjar u isbaħ <u>mill-irġiel</u> infushom. <u>Fil-każ</u> ta’ ġlied, mhux qed niġġustifika <u>l-vjolenza</u> imma jien qatt ma kelli għalfejn niġġieled; twelidt komdu, middle-class. Mhux għax f’din <u>il-klassi</u> m’hemmx vjolenza imma hemm stil ta’ vjolenza, hemm stil ta’ maskulinità, xorta tossika, imma kif naqbad nispjega&hairsp;—&hairsp;iktar “pulita”<span class="pull">,</span> iktar ħaxxejja. Hemm raġunijiet għala dak li jkun jaġixxi b’ċertu mod. Minn fejn ġejja dik <u>ir-rabja</u> jew aggressjoni?</p>
<p>Kont qed naqra <em>In a Queer Time &amp; Place: Transgender Bodies, Subculture Lives</em> ta’ kittieb li vera nħobb, Jack Halberstam. <u>Fil-ktieb</u> jitkellem fuq każ famuż ta’ Brandon Teena, raġel trans li kien ġie stuprat u maqtul <u>fl-1993</u>. “Mod wieħed kif <u>l-istorja</u> ta’ Brandon Teena tista’ titqabad <u>mal-ħajjiet</u> misturin wara <u>l-isterjotipi</u> (ta’ white trash, ta’ min jagħmilha ta’ ġeneru ieħor) hu billi jingħata lok lil uħud <u>min-nisa</u> li Brandon ħareġ magħhom jispjegaw ruħhom u jartikolaw <u>ix-xewqiet</u> straordinarji tagħhom. <u>Fil-ġirja</u> medjatika biex jinkixfu <u>l-motivazzjonijiet</u> wara <u>l-mod</u> kif Brandon għamilha ta’ raġel, bosta <u>mir-rapporti</u> dwar <u>il-każ</u> injuraw <u>il-fatt</u> li <u>n-nisa</u> li ħareġ magħhom kienu, attivament, jippreferu lil Brandon minn irġiel konvenzjonalment maskili minkejja <u>l-fatt</u> li din <u>l-għażla</u> ma kinitx toffrilhom wisq vantaġġi soċjali. Tfajla wara <u>l-oħra</u> <u>fil-filmat</u> tikkaratterizza ’l Brandon bħala ġuvni <u>tal-fantażija</u>, ġuvni <u>tal-ħolm</u>, raġel li jaf “kif xtaqet tiġi ttrattata mara”<span class="pull">.</span> Gina tiddeskrivih bħala romantiku, speċjali, jagħti <u>l-attenzjoni</u>, u Lana Tisdale ssejjaħlu, ‘<u>il-ħolma</u> ta’ kull mara’<span class="pullsemi">.</span> Nistgħu nikkonkludu li Brandon issodisfa u saħansitra ppromova <u>l-ideali</u> romantiċi li <u>t-tfajliet</u> tiegħu kkultivaw dwar <u>il-maskulinità</u>. <u>L-awtopreżentazzjoni</u> ta’ Brandon għandha tinqara, skont jien, bħala kritika li xxellef <u>il-maskulinitajiet</u> <u>tal-klassi</u> <u>tal-ħaddiema</u> bojod li kellu madwaru; iżda, <u>fl-istess</u> ħin, <u>l-imġiba</u> performattiva tiegħu ta’ maskulinità kavallereska hija implimentazzjoni makakka <u>tal-maskulinitajiet</u> hekk imsejħa rispettabbli <u>tal-klassi</u> medja li jirrappreżentaw ideal romantiku Amerikan <u>tal-irġulija</u>. <u>Mir-rapporti</u> li taw <u>in-nisa</u> dwar <u>ir-relazzjonijiet</u> tagħhom ma’ Brandon nifhmu li hu mhux biss offrielhom, intenzjonalment, trattament li ma setgħux jistennew <u>mill-ġuvintur</u> <u>tal-lokal</u>, iżda wkoll irrikonoxxa <u>l-kumplessità</u> kemm ta’ kif jifhmu lilhom infushom kif ukoll <u>tax-xewqiet</u> tagħhom.<span class="pullsemi">”</span></p>
<p>Sibt ktieb ieħor jismu <em><u>Il-Ħabs</u>: <u>L-Istorja</u> <u>tal-Ħabsijiet</u> f’Malta <u>mill-1800</u></em>, ta’ Edward Attard. F’kapitlu minnhom dwar <u>il-ħabsin</u> nisa, Attard jirrakkonta <u>l-istorja</u> ta’ Marija Schembri magħrufa bħala “<u>ix-Xuxana</u>”<span class="pull">.</span> <u>Fl-1878</u> Schembri kienet instabet ħatja ta’ qtil u ntbagħtet <u>il-ħabs</u> għal għomorha. Dak <u>iż-żmien</u>, <u>il-ħabsin</u> nisa kienu jinżammu <u>l-Ospizio</u>, <u>il-Furjana</u>, iżda malli ntebħu li Marija kellha karatteristiċi maskili, ittrasferewha Corradino, <u>il-ħabs</u> <u>tal-irġiel</u>. Francis Ebejer kiteb fuqha <u>fir-rumanz</u> tiegħu <em><u>Il-Ħarsa</u> ta’ Rużann</em>. <u>L-istorja</u> sseħħ f’<u>Ħad-Dingli</u>, u Ebejer isemmi <u>l-gruppi</u> kriminali li kienu joperaw madwar <u>l-għerien</u> <u>t’hemmhekk</u>. <u>Lix-Xuxana</u> jsejħulha “dik <u>il-mara</u>-raġel” <u>fir-rumanz</u>. “Mara-raġel” normalment jintuża biex jgħajru ’<u>l-liżbjani</u>&hairsp;—&hairsp;kont għadni żgħir meta tgħallimt <u>x’verament</u> ifisser dan <u>it-terminu</u> u lil min kienu jgħiduh. Kienet ukoll <u>l-ewwel</u> darba li fhimt kif tista’ tħoss <u>l-uġigħ</u>, <u>is-sens</u> ta’ mistħija u <u>l-frustrazzjoni</u> kollha f’salt. Niftakarni nħossni mifxul u ma nistax nifhem kif nies li jien kont narahom daqshekk sbieħ u b’saħħithom kienu jitkellmu fuqhom b’mod daqshekk negattiv. Imma jien ċert li lili <u>n-nies</u> kienu jarawni bħala wieħed minnhom. Domt ħafna biex mhux biss naċċettah, imma nagħmlu tiegħi dak <u>it-terminu</u>, u nistħi ngħid li kien hemm żmien meta kont skomdu ħafna li <u>n-nies</u> kienu jarawni bħala “mara-raġel”<span class="pull">,</span> tant li kont nasal nagħmel li nista’ biex nibdel <u>id-dehra</u> tiegħi, sempliċiment minħabba <u>l-istigma</u> li kellha dik <u>il-kelma</u>. Nixtieq li ma nibqax nirreferi iktar  <u>għax-Xuxana</u> bħala mara, <u>fis-singular</u> femminil, imma bħala gwerrieri trans&hairsp;—&hairsp;WARRIOR&hairsp;—&hairsp;li kellhom jissieltu <u>man-normi</u> <u>tas-soċjetà</u> biex ikampaw. Mhux qed infaħħarhom <u>għall-kriminalità</u> tagħhom, imma ma rridx nirriduċihom biss għal sempliċiment qattiela. Ħajjithom żgur kienet ikkumplikata, żgur li <u>l-espressjoni</u> <u>tal-ġeneru</u> tagħhom ma kienx jinżel tajjeb dak <u>iż-żmien</u>. <u>Fis-seklu</u> 21, <u>in-nies</u> għadhom jistmerru lil dawk li ma jikkonformawx <u>mal-ġeneru</u>. U dawn ta’ kuljum għadhom iħabbtu wiċċhom ma’ sitwazzjonijiet ta’ periklu għal ħajjithom. Aħseb u ara kemm kienet iebsa <u>l-ħajja</u> <u>għax-Xuxana</u> dak <u>iż-żmien</u>.</p>
<p><u>Fil-fatt</u>, bħalissa qed nirriċerka films li huma <u>fl-ispettru</u> ta’ maskulinità trans, peress li avviċinawni <u>mill-Otherness</u> Archive biex nikkollabora magħhom. Dan huwa arkivju viżiv li jiddokumenta films kwir u <u>l-pijunieri</u> taċ-ċinematografija kwir, u huwa wkoll spazju għal films kontemporanji kwir. <u>Dis-sena</u> <u>l-fokus</u> qiegħed fuq <u>l-esperjenza</u> trans maskili. Dan <u>l-arkivju</u> jinteressani għax jisfida <u>ċ-ċensura</u> storika ta’ temi omosesswali, trans u razzjali, u minflok, jenfasizzahom bħala rappreżentazzjonijiet <u>tal-kunċett</u> ta’ “otherness” li jistħoqqilhom <u>l-istess</u> rikonoxximent, jekk mhux iktar. Otherness. <u>Bil-Malti</u> diffiċli nittraduċiha b’kelma waħda; ikolli nagħti tifsira minflok: dik <u>il-kwalità</u> li tenfasizza <u>d-differenza</u>. Għalissa se ngħidha <u>bl-Ingliż</u>: Otherness. Nixtieq insibha <u>bil-Malti</u> daqskemm hi użata <u>fit-testi</u> li naħdem bihom. Forsi alterità? Jew dik “alterity”? Insomma, permezz ta’ dawn <u>ir-rappreżentazzjonijiet</u>, iċ-ċinema kwir qed jirnexxilu jidħol f’narrattivi u suġġettivitajiet li jagħmlu <u>l-esperjenza</u> ċinematografika iktar rikka.</p>
<p class="break"><span class="initial"><span class="dropcap drop-R">R</span>abja</span>&nbsp; u aggressjoni u wġigħ. Kważi tliet ġimgħat wara <u>l-operazzjoni</u>. Uġigħ mhux <u>bħall-ewwel</u> ġimgħa, imma sidri għadu juġagħni sew. <u>L-irjus</u> <u>tal-bżieżel</u> inqas suwed, u <u>l-Bactroban</u> qed jirnexxili nagħmlu mingħajr ħlewwa ta’ qalb, biki u qrid. Iżda <u>l-kbir</u> kien għadu ġej għax <u>il-kirurgu</u> tani eżerċizzju ġdid <u>x’nagħmel</u>, u dan ferm agħar. Irrid nimmassaġġa <u>l-iscar</u> tissue ta’ madwar sidri. (Fittixt “scar tissue” <u>bil-Malti</u> u sibt li jgħidulha “merk”<span class="pull">.</span> Kelma stramba u ġdida għalija. Din veru jużawha <u>n-nies</u>?) Irrid nagħmel dan għal sitt ġimgħat sħaħ sakemm nerġa’ mmur narah. <u>L-uġigħ</u> tiegħi mhux għal dejjem u daqt inqażżeż lil kulħadd indur u nippoża b’żaqqi barra. Imma għal xi wħud dan mhux <u>il-każ</u>. Bi sfortuna kbira, Samantha, oħti <u>t-tewmija</u> u <u>l-iktar</u> persuna għażiża f’ħajti, għandha marda kronika, fibromalġija biex inkun eżatt. Marda <u>taż-żobb</u>. Oħti reġgħet rebħitha <u>s-sodda</u>.</p>
<p>Samantha mara <u>mill-isbaħ</u>, minn ġewwa u barra. Meta kienet żgħira hi kienet <u>l-imqarba</u> minna <u>t-tnejn</u>. Veru konna kwieti, imma hi kienet ftit iktar fuq tagħha għax jien kont mistħi, dejjem imħasseb u ftit li xejn kliem. <u>Il-biċċa</u> <u>l-kbira</u> konna ningwalawha ħafna, ġieli spiċċajna niġġieldu a la Power Rangers, ħabba <u>r-remote</u> jew <u>il-kompjuter</u>. Imma, meta konna niġu <u>fit-trouble</u> ma’ missieri u ommi, konna nsiru ħaġa waħda. Ilna magħluqin <u>id-dar</u> xi sitt ijiem. <u>L-uġigħ</u> reġa’ sabha, kulma rnexxielha tiskappah tlett ijiem, wara ġimagħtejn sħaħ għand ommi <u>fis-sodda</u>. <u>Il-kliem</u> “għajejt, xbajt, <u>x’qed</u> nagħmel hawn, din mhix ħajja” jinstemgħu f’widnejja bħal dak <u>il-ħoss</u> li jibqa’ f’widnejk wara lejl mużika trance. Wiċċha jbiddel <u>il-kulur</u> minn isfar għal griż, u abjad f’temp ta’ sekonda, għajnejha mbikkmin, imdejqin, iffrustrati u rrabjati. U aħna anki meta jkollna wġigħ ta’ ras ingergru u ġieli anki nieqfu minn dak li nkunu qed nagħmlu, aħseb u ara tqatta’ parti kbira minn ħajtek muġugħ. Uġigħ sadist insejjaħlu jien, sadist mingħajr <u>il-kunsens</u>, eteronormattiv għal alla tiegħu. F’għoxx <u>il-liba</u> wġigħ. Inbusha, inżommilha jdejha, nidlikha <u>bil-Bio</u> Oil, <u>l-istess</u> wieħed li nuża biex nimmassaġġa sidri. <u>L-ebda</u> minn dawn ma jtaffu <u>l-uġigħ</u>, kemm jien u kemm hi nafuh dan. <u>X’taqbad</u> tagħmel? Ħafna ma jifhmuhiex persuna bħal oħti. Jippreferu joqogħdu fuq dik <u>l-istorja</u> fuq <u>l-Instagram</u> ta’ dik <u>il-ġurnata</u> ħanina li berkitha <u>bil-get</u>-<u>out-of</u>-pain card. Veru tidher tajba, jgħidulha. Ma jemmnukx, hux, li tbati minn <u>dal-uġigħ</u> għax jarawk <u>fl-istorja</u> rasek ’l isfel jew f’xi “child pose”<span class="pull">,</span> jew iżżegleg sormok bi drink f’idejk, b’xufftejk impittrin, b’daħqa sabiħa. Imma għajnejk ħadd ma jafhom daqskemm nafhom jien, dak <u>il-mument</u> f’dik <u>l-istorja</u> kemm jien u kemm int nafu kemm nixtiequ nwaqqfu <u>l-ħin</u> fuq dan <u>il-vultaġġ</u> ta’ wġigħ, uġigħ li jħallik tkompli b’ħajtek għax sar sapportabbli fejn <u>l-uġigħ</u> <u>l-ieħor</u>. </p>
<p class="enjambed">Cocktail ta’ pirmli</p>
<p class="enjambed">Vogues </p>
<p class="enjambed">Minute steak </p>
<p class="enjambed">Orżata <u>bil-lumi</u></p>
<p class="enjambed">Ilma kiesaħ</p>
<p class="enjambed">Ġiex imħaded </p>
<p class="enjambed">Walker proprjetà <u>tal-Mater</u> Dei</p>
<p class="enjambed">Uġigħ</p>
<p class="enjambed"><u>Tas-saqajn</u>, widnejn, idejn, ras, għajnejn, qalb</p>
<p class="enjambed">Dmugħ, eżasperazzjoni, spażmu</p>
<p class="enjambed">Spażmu</p>
<p class="enjambed">Isteriżmu </p>
<p class="enjambed"><u>Il-Fendi</u> żanżannieh </p>
<p><u>Fl-aħħar</u> waqajna bih </p>
<p>Samurai Butterfly.</p>
<p>Darba meta kont żgħir veru xtaqt naqbad farfett f’idi. Ma ġinix f’moħħi li dan kien jiżen biss 500mg. Immaġina tkun miexi meta f’daqqa waħda oġġetti massivi darbtejn <u>id-daqs</u> ta’ blalen <u>tal-bowling</u> jitgaraw fuqek minn fuq għal isfel. <u>Tal-biża</u>’<span class="pullsemi">,</span> le? <u>L-istess</u> ħaġa għal farfett meta <u>s-sema</u> jobżoq taqtira xita ta’ xi 70mg. Farfett ma jmutx jekk tiddeċiedi taqbdu persuna li taf <u>x’qed</u> tagħmel, bħal lepidotterologu, imma ta’ tifel żgħir li kont ma kelli <u>l-ebda</u> idea kif nagħmel dan. Għadni niftakar ċar ħafna <u>l-ewwel</u> u <u>l-aħħar</u> qtil tiegħi ta’ farfett. Jew meta għorokt <u>il-petala</u> ta’ fjura bejn <u>is-swaba</u>’ ta’ idi sakemm spiċċat <u>fix-xejn</u>. <u>Ix-xokk</u>, <u>is-sorpriża</u> li ħadt kienu kbar iżda kien wisq tard biex insalva mqar biċċa ta’ ġewnaħ, ta’ petala.</p>
<p>Ġwinħajk bħalissa iktar qishom dawk <u>tal-anġli</u> li tara <u>fil-festa</u>, immuskulati, b’saħħithom imma ma jtirux. Cybertonian butterfly nixtieqek kont, <u>tal-ħadid</u>. F’għajnejja, f’moħħi, dejjem ittir narak, anki meta ġismek ikun ferut, minfud <u>mil-lanez</u>. Frida Kahlo spjegat <u>l-uġigħ</u> <u>bil-pittura</u> tagħha “The Wounded Deer” u lilek ħa nsejjaħlek “My Wounded Butterfly”<span class="pull">.</span> Nixtieq li dawk <u>il-lanez</u> kienu ta’ Kupidu għax probabbli kieku mhux uġigħ qed tħoss imma mħabba <u>bl-addoċċ</u>. Niġi ħdejk kuljum, nieħdok tpejjep sigarett <u>fil-gallarija</u>. “Ejja mmorru sa Cafe del Mar,<span class="pullsemi">”</span> jgħidlek missieri. Biex nieħdok <u>mis-sodda</u> <u>sal-gallarija</u> nagħmlu <u>pit-stop</u> għal fuq <u>is-sufan</u>. F’id waħda għandi <u>t-tazza</u> <u>bl-orżata</u>, lighter, u pakkett Vogue, u <u>fl-id</u> <u>l-oħra</u> nżommok minn qaddek ħalli żgur ma taqagħlix. Nixtieq nerfgħek imma sidri ma jiflaħx strapazz għalissa. Nikxiflek sidri kuljum, u nistaqsik jekk hux qed jikbruli lura. Imwerwer minnha <u>dil-ħaġa</u>, <u>dil-ħolma</u> ħlomtha iktar minn darba kemm ilni li għamilt <u>l-operazzjoni</u>. <u>In-nefħa</u> normali, naf. Qalli <u>l-professur</u>, fittixt fuq Google, tkellimt ma’ sħabi li ġa għamlu bħali. Nieqaf neqred meta nisimgħek tgħidli kemm jien ħelu u kemm int ferħana għalija. Nerġa’ nilbes <u>il-compression</u> vest, u niġi fuq <u>is-sodda</u> maġenbek. </p>
<p>Naħseb fik oħt, u f’dawk <u>in-nies</u> li <u>l-lejl</u> iġibilhom biża’ u agunija. Nimmaġinak rieqda mingħajr uġigħ, moħħok mistrieħ, ħolm sabiħ. Imma bi dwejjaq kbar f’qalbi naf li probabbli qed tokrob <u>fil-friex</u>, idejk f’idejn ommi <u>fid-dlam</u> u <u>s-skiet</u>.</p>
<p>Sbejħa <u>tal-Junk</u> Yard.</p>
<p><u>Id-dwal</u> sħan <u>tal-karozza</u> flimkien <u>mal-qamar</u> kwinta jdawlu <u>s-saqqu</u> f’nofs junk yard mimlija metall, tajers, tapizzerija, u marki organiċi <u>taż-żejt</u>. <u>Il-friex</u> jintefgħu fuq <u>iż-żrar</u> simili <u>għad-drappijiet</u> li tara <u>fil-pitturi</u> <u>tar-Rinaxximent</u>. <u>Il-ħoss</u> <u>tal-magna</u> ttektek, <u>il-grillu</u> jiddi, u int mixħuta taħt <u>il-friex</u> b’facecloth fuq moħħok, high għal Alla tiegħek, missieri u ommi <u>t-tnejn</u> ħdejk imbellhin, imbikkmin <u>bl-inkwatru</u> <u>tal-Madonna</u> u <u>l-Bambin</u> fuqhom, riħa ta’ kannabis toqtol, żlieġ, daħna u silenzju mimli wġigħ.</p>
<p>Ma nistax norqod imma għajjien. <u>Il-pjanti</u> reqdin, <u>id-dwal</u> uħud ftit mixgħulin oħrajn ftit mitfijin, karozza tinstema’ <u>fil-bogħod</u> u <u>l-muturi</u> <u>tal-aircondition</u> jikkompetu <u>mal-kelb</u> jinbaħ u <u>l-friġġ</u> tgerger qisha żaqqi meta ma nitmagħhiex. <u>Il-lejl</u> jinstema’ sabiħ u romantiku, melankoniku, idi bejn kuxxtejja ssir parti <u>mill-orkestra</u> rrejżjata bi speed li jlaħħaqha ma’ <u>tal-Honda</u> Civic.</p>
<p><u>Id-daħqa</u> tiegħek ta’ eżasperazzjoni, flimkien <u>man-nifsijiet</u> li kont għadek kif ġbidt <u>mill-vape</u>, intilfu <u>mal-lejl</u>, iżda f’widnejn ħuk baqgħu jidwu anki wara jumejn.</p>
<p class="break"><span class="initial"><span class="dropcap drop-I">I</span><u>x-xahar</u></span>&nbsp; ta’ Ġunju. Li jfisser li hawn xebgħa tfal lesti għaż-żwieġ. Purċissjoni ta’ nies qosra bi lbies abjad u beige, frilli u domni, u żraben <u>tat-tibdila</u>, mixjin b’passi żgħar u mgħaġġlin jitqatlu <u>mas-sħana</u> li ħierġa <u>mill-asfalt</u>, issa waslet viċin <u>tat-taraġ</u> <u>tal-parroċċa</u>, <u>bil-lest</u> għaż-żwieġ u għal close-up ħelu ta’ ritratt. <u>Il-qniepen</u>, <u>it-talb</u>, <u>it-trance</u> ħiereġ <u>mis-subwoofer</u> <u>tal-karozza</u> li kellha ddur <u>mar-roundabout</u> għax hekk ordnalha <u>l-pulizija</u>, u <u>r-riħa</u> <u>tal-Maxims</u> jerġgħu joħduni lura għal meta jien ukoll kont wieħed minn dawn <u>in-nies</u> qosra lesti għaż-żwieġ. Nixtieq li nerġa’ lura u nlibbisni <u>bil-ġlekk</u> u <u>l-qalziet</u>. <u>Iż-żwieġ</u> ma nemminx fih. Iżda narah skuża tajba għal party, ilbies, karozzi, żwiemel, żfin, u fjuri sbieħ.</p>
<p class="enjambed">Ostji</p>
<p class="enjambed">Inbid</p>
<p class="enjambed">Kannapè </p>
<p>G&amp;T</p>
<p><u>Il-maskulinità</u> studjajtha sew minn meta kont żgħir. Nifli kull dettall għalkemm ħafna ġesti kienu jiġuni naturali. Ħafna rġiel tarahom jaqbdu jew iżommu <u>l-gremxula</u>, <u>is-serp</u>, <u>il-bebbuxu</u> tagħhom. Bħal meta tarbija tmiss widnejn ommha. Jien, <u>dal-aħħar</u>, qed noqgħod naqbdu <u>l-bebbuxu</u> fantażma tiegħi, għax <u>il-ħin</u> kollu sħun. Ma naqbdux biex nuri <u>d-dominanza</u>, imma forsi biex nikkalma<span class="end-dot">.</span>
				</section>
			
			
				<aside class="endnote body-text">
					<p>Jack Halberstam, <em>In a Queer Time &amp; Place: Transgender Bodies, Subculture Lives</em>, NYU Press 2005</p>
<p>Edward Attard, <em><u>Il-Ħabs</u>: <u>L-Istorja</u> <u>tal-Ħabsijiet</u> f’Malta (1800-2000)</em>, P.E.G. 2007</p>
<p>Francis Ebejer, <em><u>Il-Ħarsa</u> ta’ Rużann</em>, Klabb Kotba Maltin 1985</p>
				</aside>
			
		</div>
		<section class="grid-max-panel-left-bottom">
			
				<aside id="publication-history">
					Dan ix-xogħol ġie ppubblikat għall-ewwel darba fl-1 ta' Mejju 2023, f'dan il-ġurnal.
				</aside>
		</section>
		<section class="grid-max-panel-right-bottom">
			
			
		</section>
	</div>
	
</article>
<aside class="promos-container">
	
		<div class="promo-1">
			<a class="promo mejju-2023" href="/omar-nshea-gilgamex-dak-li-ra-l-qiegħ/">
				<header>
					<h3>Mejju 2023</h5>
					<h1>Gilgamex, Dak li Ra <u>l-Qiegħ</u></h1>
					<h2>
						
							Omar N&#39;Shea
						
					</h2>
				</header>
				<div class="body-text">
					<p>Biex Montebello jġib <u>fil-Malti</u> <u>l-għemejjel</u> ta’ Gilgamex, uża bħala sors <u>it-traduzzjoni</u> <u>fl-Ingliż</u> ta’ Nancy Katherine Sanders, arkeologa <u>tal-preistorja</u> li studjat <u>l-Università</u> ta’ Oxford ma’ Gordon Childe, iżda li ħadmet bħala riċerkatriċi u kittieba indipendenti. Sanders għamlet sintesi <u>mill-frammenti</u> <u>tat-tnax</u>-il maduma li kienu nstabu sa dak <u>iż-żmien</u>. <u>Ix-xogħol</u> tagħha kien ippubblikat <u>mill-Penguin</u> Classics u <u>sal-1974</u> kien intebagħ tmien darbiet. Montebello mexa <u>mat-traduzzjoni</u> tagħha biex iżomm qrib kemm jista’ jkun <u>tal-espressjoni</u> u <u>l-intenzjoni</u> <u>tal-kittieba</u> Sumeri u Akkadin li fasslu dan <u>ix-xogħol</u> <u>fl-Iraq</u> <u>tal-Qedem</u>.</p>
				</div>
			</a>
		</div>
	
		<div class="promo-2">
			<a class="promo mejju-2023" href="/maria-theuma-nofs-triq-dejjem-nieqaf/">
				<header>
					<h3>Mejju 2023</h5>
					<h1>Nofs triq, dejjem nieqaf</h1>
					<h2>
						
							Maria Theuma
						
					</h2>
				</header>
				<div class="body-text">
					<p>Nofs triq, dejjem nieqaf
u ndur lura, lura għalih
għax naf li jiddejjaq meta

nħallih warajja. Xi kultant
jimxiha miegħi, <u>in-nofs</u> triq,
u jegħja, għarqan xraba

nħallih warajja. Xi kultant
jimxiha miegħi, <u>in-nofs</u> triq,
u jegħja, għarqan xraba
 
anki fi ljieli kesħin
jibda jkaxkar saqajh
biex jurini li qabżitlu

jisgħol u jisħaq li
<u>l-għabra</u> qed tagħraxlu
griżmejh. <u>X’għabra</u>?</p>
				</div>
			</a>
		</div>
	
		<div class="promo-3">
			<a class="promo mejju-2023" href="/ryan-falzon-reċti-tal-kbar-parties-tat-tfal/">
				<header>
					<h3>Mejju 2023</h5>
					<h1>Reċti <u>tal-Kbar</u>, Parties <u>tat-Tfal</u></h1>
					<h2>
						
							Ryan Falzon
						
					</h2>
				</header>
				<div class="body-text">
					<p>Mhux faċli tikteb fuq Malta. M’għadux faċli tikteb fuq Malta, jekk qatt kien. Faċli tpinġi ’l Malta tribujiet, <u>il-blu</u> professjonisti, <u>il-ħomor</u> <u>bl-ispanner</u> f’idhom u <u>l-boilersuit</u> żejtnija, Maltin kontra Għawdxin, <u>tan-North</u> u <u>tas-South</u>, <u>tal-Belt</u>, <u>tal-Kottonera</u>, <u>iż-Żwieten</u>, ta’ wara <u>l-mina</u>. Faċli <u>l-antieroj</u> ħalliem iħobb lil Malta kif jaf hu, iħanbaq <u>l-ideat</u> irħas tiegħu ta’ nibnu pont imsaddad bejn <u>iż-żewġ</u> gżejjer b’waqfa Kemmuna, inħallsu <u>lin-nisa</u> jikkuntentaw ikabbru <u>ż-żejżiet</u> ħalli nkunu ferħanin u kulħadd iċarrat ħalqu.</p>
				</div>
			</a>
		</div>
	
</aside>



			</main>
		</div>
		<div id="bottom-wrapper">
			<img id="deco" src="/img/deco-100.svg" />
			<footer>
				<nav class="footer-content">
					<menu id="housekeeping">
						<li class="header"><a href="/dwarna">Dwarna</a></li>
						<li><a href="/kolofon">Kolofon</a></li>
						<li><a href="/drittijiet">Drittijiet</a></li>
						<li><a href="/gwida-tal-istil">Gwida tal-Istil</a></li>
						<li><a href="/cookies">Cookies</a></li>
						<li><a href="/privatezza">Privatezza</a></li>
						<li><a href="/aċċessibilità#">Aċċessibiltà</a></li>
						<li><a href="/podcast#">Podcast</a></li>
						<li><a href="/newsletter">Newsletter</a></li>
						<li><a href="/ittri">Ittri</a></li>
					</menu>
					<menu id="media">
						<li class="header"><a href="#">Midja</a></li>
						<li><a href="/ar" class="arabic">العربية</a></li>
						<li><a href="#">Català</a></li>
						<li><a href="/de">Deutsch</a></li>
						<li><a href="/en">English</a></li>
						<li><a href="/es">Español</a></li>
						<li><a href="#">Euskara</a></li>
						<li><a href="/fr">Français</a></li>
						<li><a href="#">Hrvatski</a></li>
						<li><a href="/it">Italiano</a></li>
					</menu>
					<menu id="socials">
						<li class="header"><a href="#">Segwina</a></li>
						<li><a href="https://facebook.com/aphroconfuso">Facebook</a></li>
						<li><a href="https://instagram.com/aphroconfuso">Instagram</a></li>
						<li><a href="https://twitter.com/aphroconfuso">Twitter</a></li>
						<li><a href="https://mastodon.world/@aphroconfuso">Mastodon</a></li>
						<li><a href="https://youtube.com/@aphroconfuso">Youtube</a></li>
						<li><a href="">Spotify</a></li>
						<!-- <li><a href="">Soundcloud</a></li> -->
					</menu>
					<div id="logotype-container">
						<a href="/"><img src="/img/logotype.svg" class="logotype" alt="logo: Aphroconfuso" /></a>
					</div>
					<div id="email"><a href="mailto:l-edituri@aphroconfuso.mt" class="email">l-edituri@aphroconfuso.mt</a></div>
					<div id="copyright"><a href="/drittijiet" class="copyright">&copy; 2023 Aphroconfuso u l-kontributuri rispettivi</a></div>
				</nav>
				<aside id="scroll-tools" class="outlined">
					<p><span id="progress">0%</span> <a id="arrow-top" onclick="scrollToTop()">⤴</a>
					</p>
				</aside>
			</footer>
		</div>
			<!-- Current page: /romeo-roxman-gatt-qarn/ -->
	</body>
</html>
