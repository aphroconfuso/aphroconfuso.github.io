<!doctype html>
<html lang="mt" translate="no">

	<head>
		<meta charset="utf-8">
		
	<title>Appuntamenti · Aphroconfuso</title>
	<meta content="Ġurnal letterarju." name="description">
	<meta property="og:image" content="/stampi/social_aphroconfuso_logo_social_kbir_kwadrat_d073f4e24a.jpg">

		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json" crossorigin="use-credentials">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">
		<link rel="canonical" href="https://aphroconfuso.mt/appuntamenti/">
		<link rel="alternate" type="application/atom+xml" href="http://aphroconfuso.mt/atom.xml">
		<link rel="alternate" type="application/atom+json" href="http://aphroconfuso.mt/atom.json">
		<link rel="stylesheet" href="/css/style-bb81dd4f.css">
		<script>
			var audioLoaded,
				audioUrls,
				author,
				body,
				bodyEnd,
				bodyHeight,
				bodyStart,
				bodyText,
				bookmarksArray,
				bookmarksList,
				bookmarksMenuElement,
				charactersPerPixel,
				charactersPerScreen,
				currentTime,
				duration,
				elapsedTime,
				hideScrollTools,
				lastReportedReadingTime,
				lastReportedScrollPosition,
				lastScrollPosition,
				message,
				issueMonth,
				issueMonthYear,
				newScrollPosition,
				pageHeight,
				pageReportingTitle,
				percentageProgress,
				placeText,
				podcastUrl,
				previousTime,
				progressElement,
				readingSpeed,
				reportingTitle,
				screenHeight,
				skippedTime,
				storyCompleted,
				storyId,
				storyType,
				sequenceEpisodeNumber,
				sequenceEpisodeTitle,
				timeStarted,
				pageTitle,
				wordcount,
				wordsPerPixel,
				wordsPerSecond,
				wordsPerSecondAudio,
				wordsPerScreen;

			audioLoaded = false;
			bookmarksArray = [];
			percentageProgress = 0;
			previousTime = [];
			storyCompleted = false;

			const urlSlug = location
				.pathname
				.replace(/\//g, '');
			const setCookie = (cname, cvalue, exdays = 36500) => {
				const d = new Date();
				d.setTime(d.getTime() + (exdays * 24 * 60 * 60 * 1000));
				let expires = "expires=" + d.toUTCString();
				document.cookie = cname + "=" + cvalue + ";" + expires + ";path=/";
			}
			const getCookie = (cname) => {
				let name = cname + "=";
				let decodedCookie = decodeURIComponent(document.cookie);
				let ca = decodedCookie.split(';');
				for (let i = 0; i < ca.length; i++) {
					let c = ca[i];
					while (c.charAt(0) == ' ') {
						c = c.substring(1);
					}
					if (c.indexOf(name) == 0) {
						return c.substring(name.length, c.length);
					}
				}
				return "";
			}
			var _paq = window._paq = window._paq || [];
			const analytics = (arrayInfo) => {
				if (location.host != 'aphroconfuso.mt')
					console.log(arrayInfo);
				_paq.push(arrayInfo);
			}
			_paq.push(['disableCookies']);
			_paq.push(['enableJSErrorTracking']);
			_paq.push(['enableHeartBeatTimer']);
			_paq.push(['enableLinkTracking']);
			_paq.push(['trackPageView']);
			_paq.push(['trackVisibleContentImpressions']);
			(function () {
				var u = "//analitika.aphroconfuso.mt/";
				_paq.push([
					'setTrackerUrl', u + 'matomo.php'
				]);
				_paq.push([
					'setSiteId', location.host == 'aphroconfuso.mt'
						? '1'
						: '2'
				]);
				var d = document,
					g = d.createElement('script'),
					s = d.getElementsByTagName('script')[0];
				g.async = true;
				g.src = u + 'matomo.js';
				s
					.parentNode
					.insertBefore(g, s);
			})();
			const addRemoveFontSizeClass = (size) => {
				document
					.body
					.classList
					.remove('font-size-1', 'font-size-2', 'font-size-3', 'font-size-4')
				document
					.body
					.classList
					.add(`font-size-${size}`);
				localStorage.setItem('font', size);
			}
			// REVIEW
			const translateTheme = {
				'regular': 'regolari',
				'dark': 'skura',
				'contrast': 'kuntrast',
				'system': 'sistema'
			}
			const addRemoveTheme = (theme, stored) => {
				document
					.body
					.classList
					.remove('theme-regular', 'theme-dark', 'theme-contrast', 'theme-system')
				document
					.body
					.classList
					.add(`theme-${theme}`);
				localStorage.setItem('theme', theme);
				if (stored && theme == 'regular')
					return;
				analytics([
					'trackEvent', 'Tema', `${stored
						? 'Tema storjata'
						: 'Tema nbidlet'}`,
					translateTheme[theme]
				]);
			}
			const initialiseAfterBody = () => {
				document
					.body
					.classList
					.add(location.hostname.replace(/\.?aphroconfuso\.mt/, '') || 'production');
				addRemoveFontSizeClass(localStorage.getItem('font') || 1);
				addRemoveTheme(localStorage.getItem('theme') || 'regular', true);
				if (localStorage.getItem(`tw-${urlSlug}`)) {
					document
						.body
						.classList
						.add('trigger-warning-closed');
				}
			}
		</script>
		<script src="../script/script-9d62e3.js" type="module"></script>
	</head>
	<body class="show-nav this-month-settembru">
		<script>
			initialiseAfterBody();
		</script>
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<div id="logo-container-wrapper">
					<div id="logo-container">
						<a href="/">
							<img src="/img/logo-4C4845.svg" id="logo" alt="logo: Aphroconfuso"/>
						</a>
					</div>
					<menu class="hide-mobile" id="menu-carousels">
						<li class="abecedaire">
							<a href="/abeċedarju/">Abeċedarju</a>
						</li>
						<li>
							<a href="/almanakk-ottubru/">Almanakk</a>
						</li>
					</menu>
					<menu class="hide-mobile" id="menu-collections">
						<li class="main-menu-collection">
							<a href="/indħil-barrani/">
								<span class="collection-2 main-menu-collection-span">Indħil Barrani</span></a>
						</li>
						<li class="main-menu-collection">
							<a href="/il-kliem-fit-teorija/">
								<span class="collection-3 main-menu-collection-span">Il-Kliem fit-Teorija</span></a>
						</li>
					</menu>
				</div>
				<input id="menu-toggle" type="checkbox"/>
				<label class='menu-button-container' for="menu-toggle">
					<span style="display: none">Mobile biss: iftaħ il-menu</span>
					<div class='menu-button'></div>
				</label>
				
				<menu id="menu-main">
					
					<li class="hide-laptop main-menu-collection">
						<a href="/indħil-barrani/">
							<span class="collection-2 main-menu-collection-span">Indħil Barrani</span></a>
					</li>
					<li class="hide-laptop main-menu-collection">
						<a href="/il-kliem-fit-teorija/">
							<span class="collection-3 main-menu-collection-span">Il-Kliem fit-Teorija</span></a>
					</li>
					<li class="hide-laptop a-links">
						<a href="/abeċedarju/">Abeċedarju</a>
						<a href="/almanakk-ottubru/">Almanakk</a>
					</li>
					<li>
						<a href="/appuntamenti/">Appuntamenti</a>
					</li>
					<li>
						<a href="/kontributuri/">Kontributuri</a>
					</li>
					<li>
						<a href="/werrej/">Werrej</a>
					</li>
					<li>
						<a href="/djarju/">Djarju</a>
					</li>
					<li>
						<a href="/sensiliet/">Sensiliet</a>
					</li>
					<li id="podcast-audio">
						<a href="/awdjo/">awdjo&#8239;/&#8239;</a><a href="/podcast/">Podcast</a>
					</li>
					<li class="hide-mobile">
						<a href="/kotba/" class="menu-kotba">Kotba</a>
					</li>
					<li class="hide-laptop choose-theme">
						<a id="theme-regular" role="button" tabindex="0">s</a>
						<a id="theme-dark" role="button" tabindex="1">m</a>
						<a id="theme-contrast" role="button" tabindex="2">c</a>
						<a id="theme-system" role="button" tabindex="3">p</a>
					</li>
					<li>
						<a href="/dwarna/">Dwarna</a>
					</li>
					<li class="hide-laptop">
						<a href="/kotba/">Kotba</a>
					</li>
					<li class="hide-laptop">
						<a href="/kolofon/">Kolofon</a>
					</li>
					<li>
						<a href="/newsletter/">Newsletter</a>
					</li>
					<li class="hide-laptop">
						<a href="/privatezza/">Privatezza</a>
					</li>
					<li>
						<a href="/bookmarks/">Bookmarks<span id="bookmarks-number"></span></a>
					</li>
					<li class="hide-laptop choose-theme" id="text-size-adjust">
						<a id="font-size-1" role="button" tabindex="8">a</a>
						<a id="font-size-2" role="button" tabindex="9">a</a>
						<a id="font-size-3" role="button" tabindex="10">a</a>
						<a id="font-size-4" role="button" tabindex="11">a</a>
					</li>
				</menu>
				<input class="hide-mobile" type="text" id="search-input" placeholder="fittex..." autocomplete="off" auto-fill="off" type="text" autocapitalize="none" enterkeyhint="search"/>
				<ul id="search-results">
					<!-- -->
				</ul>
				
				<div id="brownline"></div>
			</nav>
			<div id="message">
				<!-- -->
			</div>
			<main id="skipto">
				
<article class="generic appointments">
	<header>
		<ul><li class="header-label">&nbsp;</li></ul>
		<h1>Appuntamenti</h1>
		<h2>&nbsp;</h2>
	</header>
	<div class="container-generic">
		<section id="grid-body">
				<div class="generic-body-text"><p>Għandna Appuntament kull <l-m>l-ewwel</l-m> Tnejn <l-m>tax-xahar</l-m> meta nippubblikaw <l-m>l-ewwel</l-m> xogħol relatat ma’ tema editorjali. Iktar tard matul <l-m>ix-xahar</l-m> nippubblikaw xogħlijiet oħrajn, <l-m>x’aktarx</l-m> ukoll relatati. <l-m>L-Appuntament</l-m> li jmiss huwa għal nhar <l-m>it-Tnejn</l-m>, 6 ta’ Ottubru 2025.</p></div>
				<ul class="promo-list">
					
						<li>
							<a class="promo settembru" href="/settembru-2025/">
								<header>
									<h1>Settembru 2025</h1>
								</header>
								<div class="body-text">
									<p>Ftit iktar minn sena ilu ppubblikajna <l-m>l-ewwel</l-m> parti ta’ “Es Sidr”<span class="pull">,</span> sensiela ta’ esejs li fihom Omar <l-m>N’Shea</l-m> jibda jgħaqqad <l-m>l-istorja</l-m> ta’ ommu u Otman permezz ta’ file mimli ittri miktubin <l-m>bl-idejn</l-m> mibgħuta <l-m>mil-Libja</l-m>, li ħallietlu ommu wara mewtha. Donnha kienet ħallithulu apposta biex isibu. Dan <l-m>ix-xahar</l-m> qegħdin nippubblikaw <l-m>l-aħħar</l-m> parti ta’ din <l-m>is-sensiela</l-m>, u nistgħu naraw kif fetħet <l-m>l-istorja</l-m> biex tkopri mhux biss <l-m>ir-relazzjoni</l-m> ta’ tnejn <l-m>min-nies</l-m>, iżda ta’ żewġ pajjiżi, u <l-m>d-destin</l-m> ta’ dawk li ġew hawn u ta’ dawk li marru hemm. Ta’ dawk li baqgħu u ta’ dawk li telqu. Fi sħabu Libjani, Omar jara kif setgħet żvolġiet ħajtu li kieku ommu kienet qrathom mod ieħor dawk <l-m>l-ittri</l-m> li ħallietlu. Kif ħajjitha, u ħajtu, kienu <l-m>fil-fatt</l-m> qari wieħed partikolari ta’ dawk <l-m>l-ittri</l-m>. U ħallithomlu biex ikun jista’ jagħmel qari ieħor minnhom. Xahrejn oħra se joħroġ&nbsp;Es Sidr&nbsp;bħala ktieb stampat, u b’hekk din <l-m>l-istorja</l-m> għal darba oħra se ssib ruħha bħala marki <l-m>tal-linka</l-m> fuq <l-m>il-karta</l-m>. <l-m>Mill-bidu</l-m> nett, dejjem għedna li għalina <l-m>l-pubblikazzjoni</l-m> online hija opportunità kbira sabiex nagħmlu <l-m>x-xogħol</l-m> tal-kittieba tagħna kemm jista’ jkun disponibbli u aċċessibbli għal kulħadd u <l-m>l-ġurnal</l-m> innifsu sostenibbli. <l-m>Fl-istess</l-m> ħin, dejjem emminna li <l-m>l-ktieb</l-m> stampat jagħti aċċessibbiltà ta’ tip differenti lil qarrejja oħrajn fuq skala oħra ta’ żmien. Ukoll, jagħmel lil Aphroconfuso, bħala proġett editorjali mhux għall-profitt u mmexxi <l-m>mill-kittieba</l-m>, sostenibbli <l-m>fit-tul</l-m>.&nbsp;Es Sidr&nbsp;huwa <l-m>t-tielet</l-m> ktieb ta’ Aphroconfuso u se jitnieda biss ftit jiem qabel&nbsp;Antoloġija 2, li huwa <l-m>r-raba</l-m>’ ktieb tagħna. <l-m>Is-sena</l-m> l-oħra, b’Antoloġija 1 wettaqna għall-ewwel darba <l-m>l-vjaġġ</l-m> sħiħ <l-m>tal-kitba</l-m> tagħna minn pubblikazzjoni online, għal pubblikazzjoni awdjo, għal pubblikazzjoni stampata. B’Qarn rajna idea li bdiet online u tkompliet fi ktieb. B’Es Sidr naraw xogħol li għandu ħajja <l-m>fit-totalità</l-m> tagħha <l-m>fil-paġni</l-m> tal-ġurnal online, u issa bħala ktieb stampat. <l-m>L-ebda</l-m> wieħed minn dawn <l-m>il-vjaġġi</l-m> ma huma kompleti; kull inkarnazzjoni ġdida <l-m>tal-kitba</l-m> dejjem hija bidu, qatt mhi tmiem. <l-m>Il-kitba</l-m> tibqa’ tgħix u tkanġi hekk kif jinbidel <l-m>il-mezz;</l-m> tibqa’ taħdem fuqna b’mod dejjem ftit differenti, tgħallimna ngħixu u tħarbtilna ħajjitna. Għax ħajjitna tiżvolġi mhux biss skont dak li hu miktub, iżda wkoll skont kif naqrawh.</p>
								</div>
							</a>
						</li>
					
						<li>
							<a class="promo awwissu" href="/awwissu-2025/">
								<header>
									<h1>Awwissu 2025</h1>
								</header>
								<div class="body-text">
									<p>Madwar seba’ snin ilu, meta Franco “Bifo” Berardi kien qed jikteb&nbsp;Nifs: Kaos u Poeżija, <l-m>il-karatteristika</l-m> li <l-m>l-iktar</l-m> kienet tispikka <l-m>tad-dinja</l-m> l-ġdida wara <l-m>l-ewwel</l-m> rebħa ta’ Donald Trump kienet <l-m>in-natura</l-m> postfattwali tagħha. Fejn qabel gidba waħda setgħet ittemm karriera politika, issa bħal konna qattajna darba għal dejjem <l-m>il-kuntratt</l-m> epistemoloġiku. Iċ-ċpar proverbjali <l-m>tal-gwerra</l-m> jiksi ħajjitna ta’ kuljum, u kull gidba tiġi ribattuta mhux <l-m>bil-fatti</l-m>, iżda b’gidba oħra u oħra, kull skandlu bi skandlu ieħor u ikbar li jaljenana minn ta’ qablu. “<l-m>Il-President</l-m> Clinton għadda minn proċess ta’ impeachment talli gideb dwar suġġett intimu li ma kellu <l-m>l-ebda</l-m> rabta <l-m>mar-rwol</l-m> politiku tiegħu,<span class="pullsemi">”</span> jgħid Berardi <l-m>fil-Kapitlu</l-m> 6 ta’&nbsp;Nifs li qed nippubblikaw <l-m>dax-xahar</l-m>, traduzzjoni ta’ Karl Baldacchino. “Dan <l-m>l-aħħar</l-m>, <l-m>is-suġġett</l-m> tal-verità politika reġa’ ħa post ċentrali, wara <l-m>l-pataflun</l-m> gideb, aħbarijiet foloz, u manipulazzjonijiet redikoli li kellhom rwol kruċjali <l-m>fil-kampanja</l-m> ta’ Trump u <l-m>l-ewwel</l-m> sena <l-m>fil-kariga</l-m>. Permezz <l-m>tal-multiplikazzjoni</l-m> ta’ shitstorms <l-m>fin-networks</l-m> soċjali u <l-m>fl-infosfera</l-m> b’mod ġenerali, <l-m>ir-reġim</l-m> tal-verità ħa theżżiża, u wassal biex ġurnalisti u filosofi ewlenin jistaqsu jekk aħniex qed ngħammru f’dinja diskursiva postfattwali.<span class="pullsemi">”</span> Illum, <l-m>l-iktar</l-m> persuna li għadha tuża <l-m>l-frażi</l-m> “fake news” hija Donald Trump innifsu, <l-m>l-iktar</l-m> fuq <l-m>il-midja</l-m> soċjali tiegħu stess, Truth Social. Għalkemm probabbilment kienet <l-m>l-inkompetenza</l-m> tiegħu waqt żmien <l-m>il-COVID</l-m> 19 li tellfitu <l-m>l-elezzjoni</l-m> tal-2020 lil Trump, <l-m>l-effetti</l-m> tal-pandemija fuq <l-m>il-psike</l-m> dinjija kienu responsabbli għar-rebħa tiegħu iktar qawwija <l-m>tal-2024</l-m>. Illum nafu li <l-m>l-pandemija</l-m> għamlet ħerba minn ħafna veritajiet antiki, iżda Berardi, li kien qed jikteb qabel <l-m>il-COVID</l-m> 19, ifittex <l-m>is-sors</l-m> tal-qalba għal dinja postfattwali f’dak li ġara wara pandemija li ġiet qabel. “<l-m>Il-fatt</l-m> li <l-m>l-kriżi</l-m> [tal-AIDS] identifikat <l-m>il-pjaċir</l-m> mal-mard <l-m>bil-mod</l-m> dawwar <l-m>il-ħajja</l-m> soċjali f’deżert. Temmew għexieren ta’ snin ta’ solidarjetà soċjali u mħabba ħielsa, u segwiet <l-m>il-mutazzjoni</l-m> diġitali, u meta <l-m>t-teknoloġija</l-m> diġitali ppervadiet <l-m>l-isfera</l-m> tal-komunikazzjoni <l-m>tal-bniedem</l-m>, din issostitwiet <l-m>il-konġunzjoni</l-m> bil-konnessjoni. Anki jekk trasmessa <l-m>bil-kuntatt</l-m> sesswali, <l-m>l-AIDS</l-m> kienet prinċipalment epidemija psikomedjatika. Kienet ibbażata fuq <l-m>il-komunikazzjoni</l-m> ta’ retrovirus, iżda rriżultat <l-m>fil-komunikazzjoni</l-m> tal-biża’<span class="pullsemi">.</span> Meta <l-m>l-kuntatt</l-m> mal-ġisem <l-m>tal-Ieħor</l-m> beda jiġi pperċepit bħala periklu — u meta dan <l-m>is-sens</l-m> ta’ periklu rabba’ <l-m>l-għeruq</l-m> fl-inkonxju soċjali — il-lingwa ttrasmigrat <l-m>mill-isfera</l-m> konġuntiva għal dik konnettiva.<span class="pullsemi">”</span> Kliem Berardi llum jgħodd iktar minn meta kitbu. Waqt <l-m>il-pandemija</l-m> tal-COVID 19, <l-m>l-iżolament</l-m> kellu <l-m>l-effett</l-m> li jnaqqas <l-m>il-kuntatt</l-m> personali u jkompli jżid <l-m>id-dipendenza</l-m> fuq <l-m>il-kuntatt</l-m> diġitali; borma tbaqbaq perfetta għad-dinja postfattwali. <l-m>Il-fatti</l-m>, jgħidilna Berardi, huma frott <l-m>ir-relazzjonijiet</l-m> ta’ bejnietna. Meta tinqered <l-m>l-intimità</l-m>, jew tkun primarjament ikkomodifikata permezz <l-m>tal-mezzi</l-m> diġitali, <l-m>l-informazzjoni</l-m> ma tibqax ankrata <l-m>fil-ħajja</l-m> tal-bniedem, u ssir manipulabbli u evanexxenti daqs kull riklam ieħor li naraw f’kull mument ta’ ħajjitna.</p>
								</div>
							</a>
						</li>
					
						<li>
							<a class="promo lulju" href="/lulju-2025/">
								<header>
									<h1>Lulju 2025</h1>
								</header>
								<div class="body-text">
									<p>M’hemmx konnessjoni iktar diretta bejnna u bejn artna <l-m>mill-ikel</l-m> li nieklu. <l-m>Id-drawwiet</l-m> tagħna ta’ kif nieklu, kif nakkwistaw <l-m>l-ikel</l-m>, kif inkabbruh, kif insiru nafu <l-m>x’għandna</l-m> nieklu u xi rridu nieklu — dawn huma <l-m>l-modi</l-m> kif aħna nimmetabolizzaw <l-m>in-natura</l-m> ta’ madwarna, kif <l-m>id-dinja</l-m> tgħaddi minn ġo fina u ssawwarna. Dan ma nagħmluhx għal rasna, <l-m>fil-moħbi:</l-m> għal eluf ta’ snin ilna nagħżlu li, meta nistgħu, nieklu flimkien, fuq <l-m>l-istess</l-m> mejda. Dak li nagħmlu bi frott artna rari huwa xi ħaġa li nivvintaw aħna dak <l-m>il-ħin</l-m>. <l-m>Ir-riċetti</l-m> jgħaddu minn ġenerazzjoni għal oħra, minn pajjiż għal ieħor, minn żmien għal ieħor. Minn fejn jiġi dan <l-m>il-frott</l-m>, jekk jiġix minn gżiritna jew jekk jaqsamx nofs <l-m>id-dinja</l-m> biex jasal għandna, huwa <l-m>r-riżultat</l-m> ta’ proċess storiku twil, ta’ relazzjonijiet ekonomiċi u skambji kulturali, <l-m>tal-politika</l-m> ta’ issa u <l-m>tas-sekli</l-m> li għaddew. <l-m>Bil-proġett</l-m> tagħha Indiġikċina, f’kollaborazzjoni ma’ <l-m>dal-ġurnal</l-m>, Nicole Borg qiegħda teżamina <l-m>r-relazzjonijiet</l-m> tagħna ma’ dak li nieklu. Tibda <l-m>mill-kunċett</l-m> tas-sovranità <l-m>tal-Ikel:</l-m> kemm għandna kontroll fuq dak li nieklu, kemm nafu dwar dak li qed nieklu, kemm nafu għaliex nieklu dak li nieklu? “Kif nistgħu <l-m>bl-ikel</l-m> li nieklu, nissalvagwardjaw <l-m>is-saħħa</l-m> tagħna u ta’ artna, imma wkoll <l-m>is-saħħa</l-m> ta’ dawk <l-m>il-ftit</l-m> nies li permezz tagħhom għandna dan <l-m>l-ikel</l-m>?” tkompli tistaqsi Nicole. “Kif nistgħu nieklu b’mod li jħallina nirrifjutaw <l-m>il-paradigma</l-m> neoliberali li qed naraw <l-m>fl-ikel</l-m> modern, b’mod li jġedded <l-m>il-wirt</l-m>? Kif nistgħu nġibu ruħna b’mod li jiffaċilita <l-m>s-sostenn</l-m> tal-għajxien għall-bdiewa? Kif nistgħu nieklu b’mod li jgħinna nagħrfu <l-m>l-iskarsezza</l-m> tal-ikel Malti bħala effett postkolonjali? Kif nistgħu nerġgħu nindiġenizzaw <l-m>l-ikel</l-m> tagħna, billi nimpedixxu <l-m>l-azzjoni</l-m> korporattiva u nsaħħu <l-m>l-interess</l-m> fil-ġid komuni? Nafu <l-m>x’ħa</l-m> jsir minnu <l-m>l-ikel</l-m> tagħna?” F’dan <l-m>il-proġett</l-m> li jinkludi <l-m>t-tisjir</l-m> u ċeni miftuħin għall-pubbliku, Nicole qed tinvestiga <l-m>l-impożizzjonijiet</l-m> kolonjali li aljenawna minn artna, u <l-m>l-pressjonijiet</l-m> neokolonjali <l-m>tal-kapitaliżmu</l-m> kontemporanju. Ikidduha dawk <l-m>l-ingredjenti </l-m>— bħar-rummien, <l-m>il-pjanta</l-m> tal-bużbież u <l-m>l-kosbor </l-m>— li għalkemm artna tfissidna bihom, ninjorawhom u nibqgħu nħalluhom barra <l-m>mir-riċetti</l-m> tagħna. Iżda dan mhuwiex proġett li jfittex xi kċina fundamentalista. Kunċett ieħor importanti f’<l-m>dal-proġett</l-m> huwa <l-m>l-ambigwità</l-m> kulinarja: <l-m>l-importanza</l-m> li nagħrfu u nħaddnu <l-m>l-effetti</l-m> tal-istorja ta’ pajjiżna u <l-m>l-bijografija</l-m> tagħna bħala individwi fuq <l-m>il-gosti</l-m> tagħna <l-m>fl-ikel</l-m>, u nsibu modi interessanti kif ninkorporawhom <l-m>fir-riċetti</l-m> tagħna. <l-m>Fl-ewwel</l-m> ċena, pereżempju, Nicole inkludiet <l-m>fil-menu-manifest</l-m> tagħha ħelwa tqarmeċ <l-m>tal-ġunġlien</l-m>, b’rikonoxximent <l-m>tan-nostalġija</l-m> li jħoss missierha għall-ħelu importat u speċjalment, f’<l-m>dal-każ</l-m>, <l-m>il-Mr</l-m>. Tom.</p>
								</div>
							</a>
						</li>
					
						<li>
							<a class="promo gunju" href="/ġunju-2025/">
								<header>
									<h1>Ġunju 2025</h1>
								</header>
								<div class="body-text">
									<p>Li gżirietna huma żgħar wisq għall-ambizzjoni tagħna ilna nafuh. <l-m>Il-fantasija</l-m> li nkabbru <l-m>d-daqs</l-m> ta’ artna billi nżidu magħha xi forma ta’ simenta kbira, bħal Manoel Island artifiċjali li tkun tiflaħ <l-m>is-sulari</l-m> vertiġinużi ta’ frugħatna, <l-m>s’issa</l-m> għadha ma twettqitx. <l-m>Il-ftit</l-m> riklamazzjoni li saret ħolqot <l-m>l-art</l-m> fantażma <l-m>tal-Freeport</l-m>, li la hi ġewwa u lanqas barra. Iżda ilna li bdejna noħolqu għalina saff ta’ spazju mobbli, ftit piedi kwadri kull familja, minn qabel ma <l-m>l-art</l-m> ta’ taħtu kienet saret verament tagħna. Minn <l-m>dax-xahar</l-m>,&nbsp;Ryan Falzon jibda jħares lejn dan <l-m>il-post</l-m> enormi li tokkupa <l-m>l-karozza</l-m> fl-immaġinarju Malti. Fi “Ħruġ mingħajr ħruġ”<span class="pull">,</span>&nbsp;esej nostalġiku fuq <l-m>il-vetturi</l-m> privati u <l-m>r-relazzjoni</l-m> mal-ispazju pubbliku f’Malta, u&nbsp;l-ewwel parti <l-m>mis-sensiela</l-m> ġdida&nbsp;Inkejja, Ryan jgħid li “meta <l-m>l-klassi</l-m> tal-ħaddiema … saret taffordja toħroġ karozza ġdida … li biha bdiet tmur u tiġi <l-m>mix-xogħol</l-m> fil-kumdità u <l-m>l-privatezza</l-m> … dan seta’ jitqies bħala pass ’il &nbsp;quddiem, akkwist ta’ flessibbiltà lil hinn <l-m>mix-xkiel</l-m> li wieħed kien ikollu jbakkar biex jilħaq <l-m>il-vann</l-m> ipprovdut <l-m>mill-post</l-m> tax-xogħol.<span class="pullsemi">”</span>&nbsp;Iżda <l-m>l-karozza</l-m>, għalina, qatt ma kienet sempliċiment mezz kif naqsmu <l-m>d-distanzi</l-m> trivjali ta’ bejn raħal u ieħor. <l-m>Il-karozza</l-m> kienet territorju ġdid, personali, appartament u uffiċċju fuq erba’ roti, palk għall-personalità tagħna. Għalkemm issa drajna f’iktar lussu milli kellna <l-m>fiż-żmien</l-m> meta <l-m>l-Escort</l-m>, ftit mgħolli minn wara, kien jirrenja <l-m>fit-toroq</l-m> tagħna, <l-m>ix-xenqa</l-m> għall-ispazju żdiedet mhux naqset (anki għax <l-m>in-numru</l-m> ta’ karozzi <l-m>fit-toroq</l-m> dejjem kompla jiżdied). <l-m>L-ewwel</l-m> ċavetta li nieħdu meta nagħlqu <l-m>t-tmintax</l-m> hija <l-m>tal-karozza</l-m>. “Wieħed jiekol, jara film, ipejjep u jnik <l-m>fil-privatezza</l-m> tal-irkejjen mudlama… <l-m>il-karozza</l-m> toffri sens ta’ indipendenza u awtonomija — spazju fejn wieħed jista’ jħossu adult f’suq fejn <l-m>l-aċċessibbiltà</l-m> ta’ kiri u xiri ta’ proprjetà qiegħda dejjem tonqos. <l-m>Il-vettura</l-m> ssir kamra <l-m>tal-ikel</l-m>, salott, u kamra <l-m>tas-sodda</l-m> f’wieħed, tipprovdi <l-m>l-privatezza</l-m> u <l-m>l-libertà</l-m> li <l-m>d-dar</l-m> tal-ġenituri ma tantx tippermetti.<span class="pullsemi">”</span></p>
								</div>
							</a>
						</li>
					
						<li>
							<a class="promo mejju" href="/mejju-2025/">
								<header>
									<h1>Mejju 2025</h1>
								</header>
								<div class="body-text">
									<p>Meta sentejn ilu bdejna Aphroconfuso, konna għedna li <l-m>l-mezz</l-m> ewlieni <l-m>tal-pubblikazzjonijiet</l-m> tagħna huwa dan <l-m>il-website</l-m>. <l-m>Mill-bidu</l-m> nett, għamilna appuntament <l-m>mal-qarrejja</l-m> għal kull <l-m>l-ewwel</l-m> Tnejn <l-m>tax-xahar</l-m>. Dan <l-m>l-appuntament</l-m> dejjem żammejnieh u <l-m>x-xogħol</l-m> ippubblikat fuq <l-m>is-sit</l-m> baqa’ jiżdied regolarment anki bejn appuntament u ieħor, minn ġimgħa għall-oħra u minn xahar għall-ieħor. Minn Ottubru li għadda, bdejna nippubblikaw <l-m>il-kotba</l-m> stampati; <l-m>l-ewwel</l-m> permezz ta’ Antoloġija 1, ġabra <l-m>bil-kitbiet</l-m> li dehru <l-m>fil-ġurnal</l-m> fl-ewwel sena tagħna, imbagħad f’Marzu <l-m>bil-pubblikazzjoni</l-m> ta’ Qarn, li wkoll kien beda bħala silta fuq dan <l-m>is-sit</l-m>. <l-m>Il-ktieb</l-m> stampat għandu awtorità kważi proverbjali. Ħafna minn din <l-m>l-awtorità</l-m> tiġi <l-m>mill-permanenza</l-m> tal-karta. Jew għall-inqas <l-m>il-permanenza</l-m> li nisperaw li għandha <l-m>l-karta</l-m>. <l-m>Il-preżenza</l-m> online għandha permanenza ta’ tip ieħor. <l-m>Il-forom</l-m> l-oħra <l-m>tal-arti</l-m>, bħall-mużika u <l-m>l-films</l-m>, kienu ilhom iżidu <l-m>fil-preżenza</l-m> permanenti tagħhom b’mezzi bħal ngħidu aħna CDs u DVDs. Iżda <l-m>l-preżenza</l-m> u <l-m>l-aċċessibbiltà</l-m> tagħhom online issa tagħtihom ubikwità kważi totali. Minkejja <l-m>l-virtwalità</l-m> li suppost għandu, <l-m>l-internet</l-m> ta <l-m>lill-kultura</l-m> tagħna ċertu tip ta’ eternità. <l-m>L-aħbarijiet</l-m> ta’ għoxrin sena ilu taċċedi għalihom faċilment daqs <l-m>l-aħbarijiet</l-m> tal-lum; bħalma xogħol li ppubblikajna f’Mejju <l-m>tal-2023</l-m> huwa aċċessibbli daqs dak li qed nippubblikaw illum. Online, <l-m>iż-żmien</l-m> huwa ċatt. <l-m>Fil-ħajja</l-m> personali, inżommu djarju bħala ġest kontra dan <l-m>l-iċċattjar</l-m> taż-żmien, biex <l-m>fil-memorja</l-m> tagħna nippruvaw nibqgħu nagħrfu jum minn ieħor. Bħal <l-m>daż-żmien</l-m> sena nedejna <l-m>l-Abeċedarju</l-m>. <l-m>Dax-xahar</l-m> qed inniedu <l-m>l-Almanakk</l-m>, li huwa kemm eżempju <l-m>tal-iċċattjar</l-m> taż-żmien kif ukoll qafas ta’ distinzjoni bejn jum u ieħor, bejn sena u oħra.</p>
								</div>
							</a>
						</li>
					
						<li>
							<a class="promo april" href="/april-2025/">
								<header>
									<h1>April 2025</h1>
								</header>
								<div class="body-text">
									<p>F’liema sens qed naħsbu meta naħsbu f’ħaddieħor? <l-m>Ir-raġuni</l-m> u <l-m>l-emozzjoni</l-m> huma, sterjotipikament, żewġ kategoriji separati. Jekk qed naħsbu, mela qed nixtarru <l-m>l-għerf</l-m> li akkwistajna permezz <l-m>tar-raġuni</l-m>, permezz <l-m>tax-xjenza</l-m>, u qed nużaw moħħna. Meta nħossu, meta nħennu, jew jisgħobbina, qed nagħmlu xi ħaġa għalkollox separata u qed nużaw, b’xi mod misterjuż, qalbna. F’waħda <l-m>mill-entrati</l-m> l-ġodda <l-m>tal-Kliem</l-m> fit-Toerija, <l-m>il-kittieba</l-m> tagħna jippruvaw isibu traduzzjoni għall-frażi “take care”<span class="pull">.</span> Jikkunsidraw <l-m>l-espressjoni</l-m> “ħu ħsieb” u waqt li qed jagħmlu dan, jiskopru <l-m>l-ħafna</l-m> modi kif <l-m>il-binarju</l-m> raġuni/emozzjoni jiċċajpar <l-m>bil-mod</l-m> kif nużaw <l-m>il-kliem</l-m> relatat ma’ <l-m>das-sentiment</l-m>, sa ma <l-m>l-ħsieb</l-m> innifsu jasal biex forsi jkun forma ta’ dak li normalment insejħu emozzjoni. “Meta naħsbu f’xi ħadd huwa forma ta’ wens lejhom?” jistaqsi Omar <l-m>N’Shea</l-m>. “Nitwennes jien meta nkun naf li qiegħed fi ħsiebek? Isabbarni <l-m>l-ħsieb</l-m> li int qed taħseb fija?” F’entrata oħra, fejn seba’ kittieba jiddiskutu traduzzjoni sodisfaċenti għal “politics of care”<span class="pull">,</span> Kristina Borg tipprova tfittex <l-m>it-tifsira</l-m> tal-kliem <l-m>fil-konsegwenzi</l-m> tagħhom: “… li qed nipprova nagħmel, naħseb, hu li nfittex <l-m>it-tifsira</l-m> u <l-m>l-valur</l-m> tal-azzjoni u <l-m>l-interazzjoni</l-m> li tirriżulta meta teżisti <l-m>l-vera</l-m> ‘care’<span class="pullsemi">.</span><span class="pullsemi">”</span> Dan minn dejjem kien <l-m>l-iskop</l-m> tal-Kliem <l-m>fit-Teorija;</l-m> li permezz <l-m>tal-logħba</l-m> tat-traduzzjoni nġiegħlu lilna nfusna naħsbu sew fuq dawk <l-m>it-termini</l-m> li nużaw biex naħsbu bihom u nqarrbuhom lejna, lejn ħajjitna. Permezz <l-m>tal-ġenerożità</l-m> tal-kliem, li naħsbu ma’ ħaddieħor huwa wkoll mod kif naħsbu f’ħaddieħor. Manuela Zammit, f’esej li se nippubblikaw iktar tard <l-m>dax-xahar</l-m>, tikteb dwar <l-m>iż-żjarat</l-m> tagħha lura lejn Malta, żjarat ta’ darbtejn, tliet darbiet <l-m>fis-sena</l-m>, żjarat mimlijin ambigwità lejn pajjiż li huwa profondament familjari, għalkemm dejjem jixbah inqas dak <l-m>il-pajjiż</l-m> li darba għexet fih. Żjarat li fihom tqatta’ ħafna ħin ma’ nies li mhux partikolarment tixtieq tqatta’ wisq ħin magħhom; iżda li <l-m>fl-istess</l-m> ħin tinkwieta li daqt se titlifhom. “Jiena u nersaq lejn <l-m>il-bieb</l-m> ta’ barra… tgħaddili minn moħħi li din vera jaf tkun <l-m>l-aħħar</l-m> darba, u li lilhom jaf qed jgħaddilhom <l-m>l-istess</l-m> ħsieb <l-m>fl-istess</l-m> ħin. Ippruvajt ngħidha jien — ‘Narak <l-m>id-darba</l-m> li <l-m>jmiss’ </l-m>— u vera nstemgħet falza, allura ma rġajtx għamiltha. <l-m>Id-darba</l-m> li jmiss forsi ma jkunux għadhom magħna u iktar kemm jgħaddi <l-m>ż-żmien</l-m>, iktar tikber din <l-m>il-probabbilità</l-m>.<span class="pullsemi">”</span> Tibda taħseb li wasal <l-m>iż-żmien</l-m> li tuża <l-m>t-teorija</l-m> kollha li studjat biex tgħinha tifhem ħajjitha, lil Malta, <l-m>lill-familja</l-m> tagħha, li ssir <l-m>l-oġġett</l-m> teoretiku tagħha stess. “Ċaw Manuela, sabiħa,<span class="pullsemi">”</span> jgħidulha qrabatha qabel tagħlaq <l-m>il-bieb</l-m> warajha. “Moħħok hemm.<span class="pullsemi">”</span></p>
								</div>
							</a>
						</li>
					
						<li>
							<a class="promo marzu" href="/marzu-2025/">
								<header>
									<h1>Marzu 2025</h1>
								</header>
								<div class="body-text">
									<p>Ħaġa stramba li ffissajna <l-m>fid-demm</l-m> bħala metafora għal dak li verament jagħmilna min aħna. Għal xi ħaġa li hija <l-m>fl-iktar</l-m> parti intima tagħna, ngħidu li qiegħda f’demmna. Fejn naraw <l-m>ix-xebh</l-m>, ngħidu li <l-m>d-demm</l-m> jiġbed. Imbagħad meta xi ħadd fundamentalment ma naħmluhx, ngħidu li m’għandniex demm miegħu, li demmu jsawwatna, li għandna f’demmna għalih. Demmu ma jiġbidniex. <l-m>Id-demm</l-m> huwa metafora stramba għall-identità għax ilna nafu li, ħlief għal ftit kategoriji wisgħin, <l-m>id-demm</l-m> huwa funġibbli. Jekk nitilfu ħafna minnu f’inċident jew waqt operazzjoni, <l-m>il-bank</l-m> tad-demm ikun lest jipprovdilna <l-m>d-demm</l-m> ta’ ħaddieħor biex iġibna f’tagħna. Demm ta’ ħafna nies imħallat flimkien. Jekk ikollna xi marda serja li taffettwana sistemikament, nistgħu anki nbiddlu <l-m>d-demm</l-m> kollu ta’ ġisimna. Ira Melkonyan hija artista u bijologa Ukrena-Maltija li, <l-m>fix-xogħol</l-m> performattiv tagħha, tuża <l-m>l-għarfien</l-m> fil-mikrobijoloġija u <l-m>l-viroloġija</l-m> biex tesplora kif nistgħu nispiraw ruħna <l-m>mis-sistemi</l-m> bijoloġiċi sabiex insibu modi ġodda kif neżistu <l-m>fid-dinja</l-m>. Li <l-m>d-demm</l-m> ikun f’postu hija <l-m>d-definizzjoni</l-m> ta’ li nkunu ħajjin. <l-m>Fix-xogħol</l-m> performattiv ta’ Ira, <l-m>il-fluwidi</l-m> bijoloġiċi huma <l-m>l-protagonisti</l-m>. Narawhom f’tubi trasparenti għaddejjin minn kontenitur għall-ieħor, minn pompa għall-oħra. Meta <l-m>fl-2022</l-m> bdiet <l-m>l-invażjoni</l-m> fuq skala kbira <l-m>tal-Ukrajna</l-m> mir-Russja, <l-m>il-kwistjonijiet</l-m> dwar <l-m>id-demm</l-m>, <l-m>it-tixrid</l-m> tiegħu, ħadu urġenza ġdida. <l-m>Id-demm</l-m> ma kienx qed jitħalla f’postu. Ira, kontra qalbha, kellha tibda taħseb dwar <l-m>il-fruntieri</l-m>, u bdiet iżżomm djarju. Meta, ftit xhur wara, bdiet taħdem f’laboratorju <l-m>tad-demm</l-m>, <l-m>il-ħsieb</l-m> tagħha sab immaġnijiet lesti għal fejn kienet qiegħda tmur <l-m>bil-ħsieb</l-m> u <l-m>l-ħolm</l-m> tagħha. “Kemm hu potenti <l-m>dal-likwidu</l-m> bijoloġiku! U <l-m>dal-post</l-m> hawnhekk hu kollu dwar fruntieri, kontroll, konteniment. Fruntieri li <l-m>d-demm</l-m> ma jistax jaqsam.<span class="pullsemi">”</span> <l-m>Il-waħx</l-m> tal-gwerra qatt mhu ’l &nbsp;bogħod wisq. <l-m>Mill-Olanda</l-m> fejn tgħix tirċievi <l-m>l-aħbarijiet</l-m> kemm <l-m>mill-Ukrajna</l-m>, fejn għad hemm qrabatha, kif ukoll minn Malta, fejn hemm <l-m>il-familja</l-m> immedjata tagħha. “Ommi qed tkun isterikament imbeżżgħa għalija. U jien bdejt nittieħed ukoll <l-m>mill-inkwiet</l-m> tagħha. Fejn tibda hi u fejn nibda jien qed jisfumaw.<span class="pullsemi">”</span> <l-m>Id-djarju</l-m> huwa proverbjalment <l-m>l-iktar</l-m> forma intima ta’ kitba, <l-m>l-iktar</l-m> espressjoni individwali, mhux talli miktuba minn persuna waħda imma talli intenzjonata biex tinqara minn persuna waħda; <l-m>il-konteniment</l-m> tal-ħsieb huwa assolut. Anki <l-m>fid-djarju</l-m> letterarju, għalkemm qed niftħu din <l-m>il-kitba</l-m> għall-qarrejja, dawn jafu li din hija ħajja waħda, ta’ persuna waħda <l-m>fid-dinja</l-m>. <l-m>Id-djarju</l-m> ta’ Ira li se nibdew nippubblikaw minn <l-m>dax-xahar</l-m> huwa <l-m>fil-fatt</l-m> ukoll <l-m>id-djarju</l-m> tal-qalba tiegħu <l-m>fil-Malti</l-m>, djarju li żammet Noah Fabri waqt li kienet qed tittraduċi <l-m>l-kitba</l-m> ta’ Ira. “Mingħajr ma ridt, jien u nittraduċi bdejt niftakar fejn kont jien <l-m>fil-ġranet</l-m> li ssemmi Ira <l-m>fid-djarju</l-m>.<span class="pullsemi">”</span> <l-m>It-traduzzjoni</l-m> nnifisha hija għodda ta’ taħlit, iċċajpar <l-m>il-fruntieri</l-m> bejn <l-m>il-lingwi</l-m>. <l-m>Il-ħsieb</l-m>, <l-m>id-demm</l-m> tal-kitba, jaf jgħaddi minn kittieba għal oħra, minn ilsien għal ieħor, daqskemm <l-m>id-demm</l-m> jaf jaqsam <l-m>il-fruntieri</l-m>.</p>
								</div>
							</a>
						</li>
					
						<li>
							<a class="promo frar" href="/frar-2025/">
								<header>
									<h1>Frar 2025</h1>
								</header>
								<div class="body-text">
									<p>L-ivvjaġġar modern donnu jieħu <l-m>l-preġju</l-m> tiegħu <l-m>mill-ħasda;</l-m> filli qegħdin <l-m>id-dar</l-m>, filli qegħdin <l-m>in-naħa</l-m> l-oħra <l-m>tal-Ewropa</l-m>. <l-m>Ir-riklami</l-m> jwegħduk li llejla stess tista’ tkun qed tippranza Pariġi jew Tallin jew Ruma. <l-m>L-ajruplan</l-m> li jieħdok hemm itir f’arja tant fjakka li bilkemm iħossha; metafora għall-proċess kollu li jaħbi kull frizzjoni wara prezzijiet baxxi, munita komuni, fruntieri miftuħin. Kristina Borg, <l-m>fis-sensiela</l-m> li tibda <l-m>dax-xahar</l-m> Għalhekk qed nivvjaġġa <l-m>bil-mod</l-m>, toħodna magħha fuq vjaġġ <l-m>fl-Ewropa</l-m>. Tagħżel li ma taqbadx ajruplan iżda li tivvjaġġa <l-m>bil-pass</l-m> kajman <l-m>tal-ħsieb</l-m>. <l-m>Il-pajsaġġ</l-m> li jinfetaħ għaliha mhuwiex <l-m>il-Walden</l-m> ta’ Thoreau — mhuwiex <l-m>il-memorji</l-m> ta’ passiġġati <l-m>tat-tfulija</l-m> mal-ġenituri li ssib Loranne Vella <l-m>fid-djarju</l-m> tagħha, jew <l-m>id-dinja</l-m> ġdida ta’ ħsejjes u ismijiet li tiskopri Davinia Hamilton qalb <l-m>is-siġar</l-m> fil-parks ta’ Londra. Kristina ssib ferries li jitilqu minn terminals li forsi ma jeżistux, rampi intenzjonati għal karozzi u trakkijiet, u ħaddiema skantati li mara qiegħda tivvjaġġa waħedha. Kif <l-m>mill-ewwel</l-m> tintebaħ, <l-m>il-pass</l-m> tal-ħsieb huwa wkoll <l-m>il-pass</l-m> tad-dubju u <l-m>t-thewdin</l-m>. Ilha taħdem fuq <l-m>dal-proġett</l-m> għaxar snin u tibda taħseb jekk dan <l-m>il-vjaġġ</l-m> partikolari huwiex xi forma ta’ rendikont jew ta’ konklużjoni. Sa ċertu punt, din <l-m>l-opportunità</l-m> biex thewden hija <l-m>l-iskop</l-m> ta’ dan <l-m>il-mod</l-m> ta’ vjaġġar. Mhux thewdin fuq <l-m>l-intoppi</l-m> tal-vjaġġ innifsu, jew <l-m>tal-proġett</l-m> li jagħmel parti minnu, iżda dwar <l-m>l-użu</l-m> tagħna <l-m>tar-riżorsi</l-m> tal-pjaneta biex nittraversawha u ngawduha. Forsi dak hu <l-m>l-punt</l-m> tal-ħasda; li ma nhewdnux wisq, li ninsew kif wasalna fejn wasalna, ninsew xi nfaqna, mhux daqstant minn butna — probabbilment ċuċata — iżda <l-m>mir-riżorsi</l-m> ta’ dik <l-m>l-art</l-m> li nkunu wisq ’il &nbsp;fuq minnha biex naraw. <l-m>L-ivvjaġġar</l-m> mhuwiex biss dwar <l-m>l-ivvjaġġar</l-m>. “Jaqbduni iktar dwejjaq meta nitkellmu fuq <l-m>il-benesseri</l-m> ta’ kulħadd imma mhux daqstant dwar dak <l-m>tal-pjaneta</l-m>, minkejja li, bħalma juri <l-m>l-Kodiċi</l-m> tal-Ġustizzja Klimatika, hija ixjeħ, ikbar u iktar għaqlija minna lkoll.<span class="pullsemi">”</span> Bħala artista Kristina qiegħda wkoll tipprova tħoll kuntradizzjoni <l-m>fil-mod</l-m> kif ngħixu u nipprattikaw <l-m>l-arti</l-m>, speċjalment meta ngħidu li <l-m>l-arti</l-m> tagħna hija kkonċernata proprju <l-m>mill-użu</l-m> tar-riżorsi <l-m>tad-dinja</l-m>. “Inħossni faċċola u impostura nitkellem fuq ħaġa, bħat-tibdil <l-m>fil-klima</l-m>, u nagħmel oħra, bħal nieħu ma nafx kemm-il ajruplan.<span class="pullsemi">”</span> Meta nagħżlu li nterrqu għal rasna, meta nagħżlu li niftakru li aħna iġsma mixjin <l-m>fid-dinja</l-m>, iġsma li jimmetabolizzaw <l-m>il-frott</l-m> tagħha, meta nippruvaw nagħtu ġisimna għat-toqol <l-m>tal-gravità</l-m> u nħallu saqajna jmissu <l-m>l-art </l-m>— l-ewwel reżistenza li nsibu hija <l-m>r-reżistenza</l-m> tas-sistemi li bnejna, li qegħdin jagħmlu minn kollox biex jaqtgħulna qalbna li nimxu <l-m>bil-pass</l-m> tal-ħsieb.</p>
								</div>
							</a>
						</li>
					
						<li>
							<a class="promo jannar" href="/jannar-2025/">
								<header>
									<h1>Jannar 2025</h1>
								</header>
								<div class="body-text">
									<p>Jekk <l-m>fid-djarju</l-m> tikteb dak kollu li tgħaddi minnu, <l-m>fil-kitba</l-m> l-oħra <l-m>x’tikteb</l-m>? <l-m>Id-djarji</l-m> li bdejna nippubblikaw fuq Aphroconfuso ftit iktar minn sena ilu huma spazju fejn nistgħu nilagħbu <l-m>bl-ideat</l-m>, niktbu dwarhom mingħajr ma nintrabtu li llestu xogħol ta’ xi forma letterarja partikolari. Imma <l-m>d-djarju</l-m>, anki sempliċiment <l-m>il-fatt</l-m> li qed niktbu taħt data, jagħti <l-m>lill-kitba</l-m> ċerta rabta ma’ ħajjitna. Issa li diġà għandna erba’ djarji u qed nintroduċu djarju ġdid <l-m>dax-xahar</l-m> (u se jkollna iktar djarji <l-m>fix-xhur</l-m> li ġejjin), nistgħu naraw li dik <l-m>id-data</l-m> tqanqal <l-m>mill-kittieba</l-m> reazzjonijiet differenti. Warren Bartolo joħodha bħala istruzzjoni biex jgħidilna <l-m>x’għamel</l-m> dakinhar: “Inqum <l-m>bil-ħoss</l-m> tal-airfryer iżarżar u <l-m>r-riħa</l-m> ta’ patata ħelwa trejjaħ minn taħt <l-m>il-bieb</l-m> tal-kamra <l-m>tas-sodda</l-m> tiegħi,<span class="pullsemi">”</span> għalkemm malajr isib ruħu jikkonfondi dwar <l-m>il-forma</l-m> nnifisha <l-m>tad-djarju:</l-m> “nistaqsi, <l-m>x’jagħmel</l-m> djarju djarju? Huwa titolu ta’ ktieb? <l-m>L-inklużjoni</l-m> ta’ dati preċiżi <l-m>fil-bidu</l-m> ta’ paragrafu? <l-m>L-iżvelar</l-m> tal-kittieb li <l-m>l-ktieb</l-m> tagħhom ħareġ minn perjodu ta’ żamma ta’ djarju?” Loranne Vella tgħidilna li ilha żżomm djarju minn meta kellha għaxar snin u f’kull żmien ikollha iktar minn djarju wieħed miftuħ. Kull wieħed bi skop limitat. Djarju għall-appuntamenti, djarju li tniżżel fih films li rat, djarji ad hoc bħal pitazzi abbinati ma’ vjaġġi speċifiċi. <l-m>Id-djarju</l-m> li għandha miftuħ fuq Aphroconfuso huwa ddedikat biss għall-kitba ta’ rumanz ġdid u <l-m>l-qari</l-m> u <l-m>l-esperjenzi</l-m> marbutin miegħu. Mhux talli hekk, imma waħda <l-m>mill-ewwel</l-m> ideat li kellha għal <l-m>dar-rumanz</l-m> kienet li tibbażah fuq kitbiet <l-m>mill-għexieren</l-m> ta’ djarji li akkumulat tul ħajjitha. “<l-m>Id-djarju</l-m> huwa karta mhux ħajja; <l-m>il-ħajja</l-m> bħal xibka, u <l-m>x-xbieki</l-m> metafora. <l-m>Id-djarju</l-m> bħal nisġa minsuġa <l-m>bil-ħsieb</l-m> li taqbad, iżda huwa ħafna dak li jirnexxilu jaħrab <l-m>mill-ispazju</l-m> bejn għoqda u oħra. <l-m>Il-ħajja</l-m> hija dak kollu li jaħrab; mela <l-m>x’inhu</l-m> dak li jibqa’ maqbud? <l-m>X’inhu</l-m> s-sens <l-m>tal-kronoloġija</l-m>?” Davinia Hamilton tiddikjara <l-m>l-intenzjonijiet</l-m> tagħha għad-djarju fuq Aphroconfuso <l-m>mill-bidu</l-m> nett <l-m>tal-ewwel</l-m> entrata: “Nixtieq inżomm djarju, biex forsi nsib irkaptu ta’ ħsibijieti u nġiegħel lil dawn <l-m>l-ideat</l-m> għażżenin jieħdu forma.<span class="pullsemi">”</span> fatima a.m. tiftaħ entrata b’nota dwar xi ħaġa mundana li tkun għamlet dakinhar u minn hemm titlaq b’idea: “nibda nipprepara biex immur <l-m>il-parties</l-m> irriklamati bħala ċelebrazzjoni <l-m>tas-saħna</l-m> u <l-m>tal-aptit</l-m>, imma <l-m>d-dress</l-m> code tinżilli <l-m>kontr’għasel</l-m>. mhux <l-m>l-ewwel</l-m> darba li sibt ruħi f’dawn <l-m>il-ħnejjiet</l-m> tal-kultura <l-m>tal-clubbing</l-m> f’Malta, imma <l-m>d-drabi</l-m> l-oħra li mort kont kuntenta nkun <l-m>fit-trufijiet</l-m>, <l-m>fil-frenza</l-m> tal-kultura, inħares u niċċassa <l-m>mill-bogħod</l-m>, nitteorizza waħdi u ndur u nitgerbeb <l-m>fil-garigori</l-m> tal-ħsibijiet f’moħħi.<span class="pullsemi">”</span> <l-m>Dax-xahar</l-m> nibdew <l-m>id-djarju</l-m> ta’ Joe Gatt fejn jibda jimxi pass pass <l-m>mal-kitba</l-m> mill-ġdid ta’ rumanz. <l-m>Dad-djarju</l-m> jibda proprju bħal-lum sena, <l-m>fl-Epifanija</l-m> u forsi għal ħafna minna, dak li jistennew <l-m>mill-għaqda</l-m> ta’ data <l-m>mal-kliem</l-m> li nisiltu minnha; xi forma ta’ realizzazzjoni, imqar żgħira, dwar ħajjitna.</p>
								</div>
							</a>
						</li>
					
						<li>
							<a class="promo dicembru" href="/diċembru-2024/">
								<header>
									<h1>Diċembru 2024</h1>
								</header>
								<div class="body-text">
									<p>Issa għadda biżżejjed żmien, minn meta <l-m>l-HIV</l-m> l-ewwel feġġ <l-m>fil-Punent</l-m>, biex inħarsu lejn <l-m>l-istorja</l-m> mhux biss ta’ virus, ta’ marda, iżda ta’ reazzjoni, ta’ attitudni soċjali. Uffiċjalment, <l-m>l-ewwel</l-m> każ tfaċċa Malta erbgħin sena ilu, <l-m>fl-1984</l-m>, għalkemm, kif jgħid Omar <l-m>N’Shea</l-m> f’“<l-m>L-Aħħar</l-m> Ballu <l-m>tas-Sinjorini</l-m>”<span class="pull">,</span> “kienu diġà mietu numru ta’ nies <l-m>fix-xena</l-m> queer però ma kellniex <l-m>il-qafas</l-m> mediku, kulturali jew lingwistiku biex nagħmlu sens minn dak li kien qed jiġri.<span class="pullsemi">”</span> Dak <l-m>iż-żmien</l-m>, internazzjonalment, <l-m>il-virus</l-m> kien għadu magħruf bħala HTLV-III u riċerkaturi <l-m>l-Amerka</l-m> kienu għadhom jissuspettaw li <l-m>l-virus</l-m> jista’ jittieħed <l-m>mill-bżieq</l-m>. <l-m>L-istorja</l-m> tal-HIV/AIDS issa saret parti <l-m>mill-istorja</l-m> tas-sesswalità tagħna, anki jekk dan mhux dejjem nagħrfuh. <l-m>L-importanza</l-m> tal-preżentazzjoni pubblika <l-m>tas-sesswalità</l-m>, <l-m>l-idea</l-m> li <l-m>l-ħabi</l-m> jġib <l-m>il-mewt</l-m>, <l-m>l-inkwiet</l-m> dwar <l-m>l-inviżibbiltà</l-m> legali ta’ kull identità mhux eteronormattiva, <l-m>il-biża</l-m>’ li maħbubin li għamlu għomorhom jgħixu flimkien mhux se jkunu kapaċi jieħdu ħsieb <l-m>il-funeral</l-m> ta’ xulxin — dawn kollha b’xi mod jew ieħor huma <l-m>d-dinja</l-m> tas-sesswalità <l-m>tal-ġenerazzjoni</l-m> ta’ wara <l-m>l-AIDS</l-m>. Issa għandna wkoll memorja iktar riċenti ta’ kif virus jista’ jaqleb <l-m>is-soċjetà</l-m> ta’ taħt fuq. Apparti <l-m>d-diskors</l-m> fuq “viral load” u <l-m>l-insistenza</l-m> fuq <l-m>l-użu</l-m> ta’ għata profilattika, fi żmien <l-m>il-Covid</l-m> kien hemm sens qawwi ta’ déjà vu f’dak li rajna għaddej: <l-m>ir-reazzjonijiet</l-m> ta’ paniku, <l-m>il-miraklu</l-m> tax-xjenza medika moderna, <l-m>ir-regħba</l-m> tremenda <l-m>tal-industrija</l-m> farmaċewtika, <l-m>il-perpetwazzjoni</l-m> ta’ distinzjonijiet kolonjalisti. Differenzi kien hemm ukoll; meta tfaċċa <l-m>l-Covid</l-m>, għalaqna <l-m>l-ajruporti</l-m> u <l-m>l-ħwienet</l-m>, ħadna vaċċin wara <l-m>l-ieħor</l-m>, irċivejna <l-m>l-appoġġ</l-m> finanzjarju u <l-m>l-vouchers</l-m>, u issa, ħames snin wara, <l-m>il-virus</l-m> kważi nsejnieh. <l-m>Min-naħa</l-m> l-oħra, kellhom jgħaddu seba’ snin sħaħ <l-m>mill-ewwel</l-m> dehra <l-m>tal-AIDS</l-m> sakemm Ronald Reagan wasal biex ilissen dak <l-m>l-akronimu</l-m> pubblikament. Għalkemm m’għadniex nilbsu <l-m>l-maskri</l-m> u qed nazzardaw nersqu iktar minn metru u nofs qrib xulxin, <l-m>il-pandemija</l-m> riċenti mhux li ma ħallietx effett. F’ħafna pajjiżi ġabet magħha reazzjoni qawwija għall-ftit bidliet pożittivi li konna bdejna nidraw, bidliet li <l-m>x-xogħol</l-m> għalihom kien beda fi żmien <l-m>il-pandemija</l-m> ta’ qabel, u bħala reazzjoni għaliha. Issa <l-m>ż-żewġ</l-m> mewġiet ta’ reazzjoni għal dawn <l-m>il-pandemiji</l-m> qed jitħalltu flimkien, jamplifikaw u jikkanċellaw lil xulxin. <l-m>Il-qawmien</l-m> mill-ġdid <l-m>tal-Lemin</l-m>, kemm <l-m>fl-Amerka</l-m> kif ukoll <l-m>fl-Ewropa</l-m>, qed jikxef mhux biss dawk <l-m>it-tendenzi</l-m> ultrakonservattivi li qatt ma għebu, iżda wkoll <l-m>il-ħbieb</l-m> foloz li darba ppretendew li huma progressivi. Omar jikkwota lil Mario Mieli, li kien qed jikteb <l-m>fl-1977</l-m>, qabel beda dan kollu, meta <l-m>l-innegozjar</l-m> għar-rikonoxximent <l-m>mill-awtoritajiet</l-m> kien għadu qed jibda. “Mieli kien jifhem sew <l-m>l-isfidi</l-m> li ġġib magħha <l-m>n-normalità</l-m>,<span class="pullsemi">”</span> jgħid Omar. “Forsi kien saħansitra jċanfar iktar lil dawk li issa taw <l-m>il-barka</l-m> lill-istat biex jiddefinixxi hu <l-m>x’inhu</l-m> normali.<span class="pullsemi">”</span> Issa, dawk li darba nqdew <l-m>bil-“politika</l-m> tal-identità” għall-vantaġġ elettorali tagħhom, qed jerġa’ jibdielhom, qed jaraw kif jagħmlu biex ħadd ma jaħseb li huma progressivi wisq, li għalihom “mara hija mara”<span class="pull">,</span> li <l-m>t-tfal</l-m> m’hemmx għalfejn toqgħod tħabblilhom rashom b’diskors dwar <l-m>il-ġeneru</l-m>, li <l-m>r-refuġjati</l-m> m’hemmx għalfejn tfissidhom u li forsi aħjar jintbagħtu <l-m>l-Albanija</l-m> jew <l-m>l-Irwanda</l-m> biex jieħdu ħsiebhom hemm. Issa, anki wħud minn dawk li ħadu li riedu qed jagħmlu <l-m>l-kuraġġ</l-m> minn <l-m>dir-reazzjoni</l-m>, u qed tiġihom <l-m>it-tentazzjoni</l-m> jgħidu pubblikament li m’għandniex nesaġeraw, li <l-m>l-attiviżmu</l-m> għandu jkollu linja, u li <l-m>dil-linja</l-m> għandha tkun impinġija b’tali mod li ttihom li jridu mingħajr ma tisfidahom jaħsbu iktar <l-m>fil-fond</l-m> fuq <l-m>ir-realtajiet</l-m> ta’ ħaddieħor. “Meta <l-m>l-gays</l-m> iħambqu biex jassimilaw u jippruvaw jgħaddu ta’ normali, u jippreżentaw lilhom infushom bħal ‘ħaddieħor’<span class="pullsemi">,</span>’’ jgħid Tim Dean <l-m>fid-daħla&nbsp;għall-ktieb</l-m> ta’ Mieli, “<l-m>il-pressjoni</l-m> soċjali li taqa’ fuq dawk li jibqgħu queer mhux biss tibqa’ tintensifika imma ssir perikoluża. Fi kliem ieħor, <l-m>l-opprobrju</l-m> soċjali li <l-m>l-konformisti</l-m> gay jirnexxilhom jeħilsu minnu ma jisparixxix hekk, kif ġieb u laħaq, imma jaqa’ b’toqol ikbar fuq <l-m>il-persuni</l-m> trans, <l-m>il-ħaddiema</l-m> tas-sess, <l-m>il-persuni</l-m> li jilbsu <l-m>l-ġilda</l-m>, <l-m>l-entużjasti</l-m> tas-sadomażo, <l-m>il-persuni</l-m> seropożittivi, <l-m>il-fetixisti</l-m>, u dawk kollha li għadhom stigmatizzati <l-m>min-normi</l-m> tas-sess u <l-m>tal-ġeneru</l-m>.<span class="pullsemi">”</span></p>
								</div>
							</a>
						</li>
					
						<li>
							<a class="promo novembru" href="/novembru-2024/">
								<header>
									<h1>Novembru 2024</h1>
								</header>
								<div class="body-text">
									<p>Meta sentejn ilu bdejna naħsbu biex nibdew <l-m>dal-ġurnal</l-m>, ħaġa li konna ċerti dwarha kienet li <l-m>l-ġurnal</l-m> irid iservi. Kellna ħafna ideat oħra imma konna nafu li biex jitwettqu, jew biex ikollna ċans nintebħu li kienu żbaljati, <l-m>il-ġurnal</l-m> irid iservi. <l-m>Bil-ħruġ</l-m> tal-ewwel pubblikazzjoni stampata tagħna lestejna dak li dejjem rajna bħala <l-m>ċ-ċiklu</l-m> sħiħ li tgħaddi minnu kitba f’Aphroconfuso. <l-m>Fil-kultura</l-m> tagħna, <l-m>il-ktieb</l-m>, <l-m>il-codex</l-m>, għandu pożizzjoni storika <l-m>fil-persistenza</l-m> tal-kelma miktuba. Mhux <l-m>l-anqas</l-m> minħabba li <l-m>l-kotba</l-m> jservu <l-m>s-snin</l-m> u jippermettulna nitkellmu ma’ dawk li jiġu warajna. Jippermettulna wkoll li nitkellmu dwarhom u li nħalluhom jitkellmu flimkien. Jikkritikaw u jikkwotaw lil xulxin u jirreferu għal xulxin. F’dawn <l-m>is-sentejn</l-m> skoprejna li kemm <l-m>il-website</l-m> u kemm <l-m>il-podcast</l-m> huma mezzi oħrajn li jippermettu <l-m>d-diskors</l-m> b’mod ieħor. Sibna wkoll mod kif <l-m>il-format</l-m> online u dak stampat jaħdmu flimkien. “Bur Mgħeż” u “Qarn” huma żewġ xogħlijiet li bdew online u qed ikomplu jgħixu u jikbru biex jieħdu ħajja ġdida <l-m>fil-format</l-m> stampat. Bħalhom għandna diversi proġetti li bdejna naħdmu fuqhom ma’ kittieba li sirna nafu f’dawn <l-m>is-sentejn</l-m>. <l-m>L-ebda</l-m> test qatt ma joħroġ <l-m>fil-baħħ</l-m>, mingħajr kuntest. <l-m>L-iskop</l-m> ewlieni <l-m>tal-editorija</l-m> huwa li jinħoloq <l-m>il-kuntest</l-m> intenzjonat li fih kull kitba tingħata <l-m>t-tifsira</l-m>, u tissaħħaħ u tintrabat ma’ testi oħrajn. Mingħajr din <l-m>id-direzzjoni</l-m>, <l-m>il-kliem</l-m> li jiġi ppubblikat jgħaddi bħal ramel minn bejn subgħajna. Biex jintrabat <l-m>fil-kitba</l-m>, <l-m>fid-dinja</l-m>, irridu nibnu dawk <l-m>l-ispazji</l-m> fejn <l-m>il-kitba</l-m> tista’ tiltaqa’ ma’ kitba oħra. Dawn <l-m>l-ispazji</l-m> rridu mmantnuhom biex iservu għal snin twal. <l-m>L-intwizzjoni</l-m> li kellna <l-m>fil-bidu </l-m>— li organu bħal dan biex ikun effettiv irid iservi — issa li bdejna nħarsu lejn <l-m>it-tielet</l-m> sena tagħna nindunaw li saret konvinzjoni ċentrali tagħna. Niktbu biex <l-m>il-kitba</l-m> tagħna tkun ikbar minna. <l-m>Bl-istess</l-m> mod, <l-m>il-ġurnal</l-m> innifsu rriduh li jkun ikbar minna, <l-m>l-individwi</l-m> li ħolquh.</p>
								</div>
							</a>
						</li>
					
						<li>
							<a class="promo ottubru" href="/ottubru-2024/">
								<header>
									<h1>Ottubru 2024</h1>
								</header>
								<div class="body-text">
									<p>Il-Victoria Lines, dawk <l-m>il-fortifikazzjonijiet</l-m> li jserrpu bejn <l-m>il-Madliena</l-m> u Fomm <l-m>ir-Riħ</l-m>, inbnew <l-m>mill-Ingliżi</l-m> biex f’każ ta’ bżonn, <l-m>il-parti</l-m> ta’ fuq ta’ Malta tkun tista’ tiġi abbandunata għall-għadu u <l-m>l-parti</l-m> t’isfel issir bħal fortizza. <l-m>L-istorja</l-m> ġeoloġika <l-m>tal-gżira </l-m>— fit-taqtigħa bejn <l-m>il-plakka</l-m> tettonika Afrikana u dik Ewrażjatika — kienet ġa qasmitha hawnhekk <l-m>il-gżira</l-m> tul <l-m>il-Great</l-m> Fault, <l-m>il-Qasma</l-m> l-Kbira, <l-m>it-“tarġa</l-m>” ta’ San Pawl u San Ġużepp <l-m>tat-Tarġa</l-m>. <l-m>L-idea</l-m> li post daqshekk żgħir bħal pajjiżna tista’ ċċekknu iktar u tiddefendi biss <l-m>il-parti</l-m> tiegħu li għandek bżonn int, <l-m>il-port</l-m> u <l-m>t-tarzna</l-m>, tinstema’ xi ftit biżarra u <l-m>fil-fatt</l-m>, ftit snin wara li nbnew, dawn <l-m>il-fortifikazzjonijiet</l-m> saru obsoleti għaliex kien dubjuż kemm verament kienu se jservu ta’ protezzjoni, anki minħabba <l-m>t-topografija</l-m> nnifisha <l-m>tal-madwar</l-m>. Dan huwa <l-m>d-destin</l-m> tal-fortifikazzjonijiet <l-m>l-iktar</l-m> impressjonanti tagħna; <l-m>is-swar</l-m> tal-Belt kienu qishom qed iħarsuna minn trawma <l-m>tal-passat</l-m> iktar <l-m>mill-għadu</l-m> potenzjali <l-m>tal-ġejjieni</l-m>, u qatt ma ntużaw kontra ħadd ħlief kontra <l-m>l-Maltin</l-m> infushom. Dejjem tathom f’għajnhom <l-m>lill-kolonizzaturi</l-m> li ma’ <l-m>dil-biċċa</l-m> art tant strateġika f’nofs <l-m>il-Mediterran</l-m>, jaħasra, kellhom jitwekkew ukoll <l-m>bin-nies</l-m>. Mhux wisq, ftit mijiet ta’ eluf kollox, imma biżżejjed biex ikollok tieħu ħsiebhom jew għall-inqas tinnegozja magħhom. Minn gżira ppruvaw jagħmlu fortizza li tinqata’ għaliha. U minn fortizza, ġieli ppruvaw jagħmlu żona awtonoma navali, vapur, bħalma għamlu <l-m>l-Ingliżi</l-m> b’<l-m>Sant’Anġlu</l-m> meta tawh <l-m>l-istatus</l-m> ta’ stone frigate u semmewh&nbsp;HMS Egmont, iktar tard&nbsp;HMS St Angelo. Qisu dak <l-m>l-ilsien</l-m> art seta’ jinqata’ <l-m>mill-Birgu</l-m> u jsalpa għal rasu <l-m>bil-mod</l-m> il-mod barra <l-m>mill-port</l-m> u jeħles darba għal dejjem <l-m>min-nies</l-m> tal-pajjiż. F’“Biex Tara Kif Jgħixu <l-m>l-Oħrajn</l-m>”<span class="pull">,</span> <l-m>dax-xahar</l-m>, Ryan Falzon joħodna proprju f’dak <l-m>il-post</l-m> li fi storja kontrafattwali seta’ sar parti minn fruntiera li taqsam <l-m>lill-gżira</l-m> f’żewġ pajjiżi. <l-m>Il-Victoria</l-m> Lines qatt ma saru fruntiera, u sittin sena wara <l-m>l-Indipendenza</l-m> żgur m’għadux <l-m>tal-Ingliżi</l-m> hemm. “Kieku qegħdin hawn illum,<span class="pullsemi">”</span> jgħid Ryan dwar <l-m>l-Ingliżi</l-m>, “jgħarrxu <l-m>bis-searchlight</l-m>, jistgħu jaraw <l-m>il-vilel</l-m> ħolma fuq <l-m>ix-xaqliba</l-m> tal-Madliena, jissendikaw <l-m>bit-trombi</l-m> għal parties ħorox li jdumu <l-m>sas-siegħa</l-m> ta’ waranofsinhar. Kienu jisimgħu <l-m>l-mużika</l-m> ddamdam bla rispett <l-m>ġol-wied</l-m> ukoll u min jaf, forsi kienet tiġihom <l-m>l-għira</l-m> u jirrappurtawhom. Jew jisparawlhom.<span class="pullsemi">”</span> Jekk m’għadux <l-m>tas-servizzi</l-m>, ta’ min hu? Kif tagħmlu tiegħek post? Kif tkun taf li sar tiegħek? Jekk “tiġi kmieni, faċli ssib nies jammiraw <l-m>il-veduta</l-m>, jew xi erbat itfal iġibu pizza <l-m>bil-mutur</l-m> delivery sa ħdejn <l-m>il-karozza</l-m> tagħhom, jitfgħu laptop fuq <l-m>id-dashboard</l-m>, iniżżlu <l-m>t-twieqi</l-m> u joqogħdu jfaqqgħu <l-m>d-daħq</l-m>.<span class="pullsemi">”</span> <l-m>Fl-imgħoddi</l-m>, Baħar iċ-Ċagħaq kien baħħ imma llum ikollok tilgħab “logħba ħarba tevita <l-m>l-caravans</l-m> permanenti li sajf u xitwa jkun hemm <l-m>id-dawl</l-m> fihom. Ikollok tippożizzjona ruħek eżatt <l-m>fin-nofs</l-m> tat-triq, bejn <l-m>il-kumpless</l-m>, <l-m>l-għassies</l-m> u <l-m>l-caravans</l-m>. Tippożizzjona ruħek bħalma <l-m>l-Ingliżi</l-m> ppożizzjonaw ruħhom f’punti strateġiċi <l-m>tal-gżira</l-m> ħalli jgawduhom, jikkapparrawhom u jitpaxxew <l-m>bil-veduti</l-m>.<span class="pullsemi">”</span> Bħall-gagazza li jsemmi Ryan, faħam użat <l-m>mill-Ingliżi</l-m> li sar <l-m>il-pajsaġġ</l-m> idealizzat <l-m>tal-presepji</l-m> Maltin, <l-m>l-identità</l-m> hija <l-m>t-tilqit</l-m> tal-istorja. Dak li jibqa’<span class="pullsemi">,</span> kollu għalina; jekk jibqa’<span class="pullsemi">.</span></p>
								</div>
							</a>
						</li>
					
						<li>
							<a class="promo settembru" href="/settembru-2024/">
								<header>
									<h1>Settembru 2024</h1>
								</header>
								<div class="body-text">
									<p>Ilu biss ftit eluf ta’ snin li <l-m>l-lingwa</l-m> għaddiet minn fommna għas-swaba’ ta’ jdejna, minn meta bdejna nnaqqxu fuq <l-m>il-ġebel</l-m>, inħarbxu <l-m>bir-rix</l-m> u nagħfsu fuq <l-m>il-buttuni</l-m>. <l-m>Fl-esej</l-m> tiegħu “<l-m>Il-Magna</l-m> tal-Qari”<span class="pull">,</span> Joe Gatt jitkellem dwar <l-m>il-preżent</l-m> bħala <l-m>l-punt</l-m> fl-istorja fejn inħossu li <l-m>dal-fenomenu</l-m> tal-lingwa, <l-m>dal-fenomenu</l-m> li impossibbli nimmaġinaw <l-m>l-ispeċi</l-m> tagħna mingħajru, se jittieħed minn idejna minn teknoloġija ġdida li għall-ewwel dehret li kienet biss użu ġdid <l-m>tal-buttuni</l-m>. Jaf ikun mument ta’ paniku “għalina li ninvestu parti sostanzjali <l-m>tal-amor</l-m> proprju tagħna <l-m>fil-produzzjoni</l-m> manwali <l-m>tat-testi</l-m>”<span class="pull">.</span> Joe jikkwota lil Vilém Flusser, li għalih meta <l-m>l-magni</l-m> jieħdu f’idejhom <l-m>il-kitba</l-m>, ikunu ħadu f’idejhom <l-m>l-istorja</l-m>, imbagħad ikunu jistgħu jiktbu <l-m>l-istorja</l-m> kif iridu huma, <l-m>bil-mod</l-m> ineżorabbli u għaġġiel tagħhom. Li fażi teknoloġika ġdida <l-m>tal-kitba</l-m> tqajjem <l-m>l-inkwiet</l-m> mhi xejn ġdid; <l-m>fl-istess</l-m> esej naraw kif anki <l-m>l-introduzzjoni</l-m> ta’ apparat li llum jidher purament pragmatiku — it-typewriter — kien qajjem eċitament kbir. <l-m>Il-bidla</l-m> teknoloġika <l-m>fil-mod</l-m> kif <l-m>il-lingwa</l-m> hija manifestata f’ħajjitna ma narawhiex biss <l-m>fil-produzzjoni</l-m> tal-lingwa. Forsi <l-m>l-iktar</l-m> aspett li għadna qed nippruvaw nifhmu u nlaħħqu miegħu huwa <l-m>d-disseminazzjoni</l-m> tagħha. Faċli nħossuna maqbudin f’xibka ta’ lingwa li qiegħda taqdi <l-m>l-bżonnijiet</l-m> ta’ forzi ikbar minna, forzi li bilkemm nistgħu narawhom, aħseb u ara nifhmuhom. <l-m>Fit-tieni</l-m> kapitlu ta’&nbsp;Nifs: Kaos u Poeżija, li proprju jismu “Vuċi ħoss storbju” u ppubblikajnieh ftit jiem ilu, Franco “Bifo” Berardi jibni <l-m>l-argument</l-m> tiegħu billi jibda jiddistingwi bejn <l-m>l-istorbju</l-m> medjatiku li ngħixu fih u dak <l-m>ir-ritmu</l-m> poetiku, <l-m>ir-ritmu</l-m> tal-kożmos li dan <l-m>l-istorbju</l-m> qed itarraxxna minnu. <l-m>Il-poter</l-m> m’għadux jipprova jiddominana billi jġegħelna nbaxxu rasna għal vuċi waħda u koerenti li ċċaħħadna <l-m>mill-multipliċità</l-m>. “Issa, <l-m>il-poter</l-m> ifeġġ <l-m>mix-xita</l-m> ta’ vuċijiet li ma jinstemgħux,<span class="pullsemi">”</span> jgħid Berardi <l-m>fit-traduzzjoni</l-m> ta’ Karl Baldacchino. “<l-m>Il-poter</l-m> m’għadux jikkonsisti f’li joqgħod jissamma’ <l-m>bil-moħbi</l-m> u jiċċensura. Għall-kuntrarju, jistimula <l-m>l-espressjoni</l-m> u jfassal regoli ta’ kontroll <l-m>mill-elaborazzjoni</l-m> statistika <l-m>tad-data</l-m> li toħroġ <l-m>mill-istorbju</l-m> tad-dinja. <l-m>Il-ħoss</l-m> soċjali jiġi mibdul fi storbju abjad, dak <l-m>l-istorbju</l-m> bi frekwenzi intensi uniformi, u dan <l-m>l-istorbju</l-m> jsir <l-m>l-ordni</l-m> soċjali.<span class="pullsemi">”</span> <l-m>Fit-teorija</l-m> tal-kommunikazzjoni kif bdieha Claude Shannon, <l-m>id-differenza</l-m> bejn storbju u ħoss, bejn storbju u informazzjoni, hija li <l-m>l-informazzjoni</l-m> għandha probabbiltà baxxa li teżisti. Iktar ma hemm probabbiltà għolja li xi ħaġa tintqal, iktar ma hemm probabbiltà għolja li tintqal <l-m>bil-mod</l-m> kif qiegħda tintqal, iktar qiegħda toqrob lejn <l-m>l-istorbju</l-m>. Sakemm għad għandna <l-m>l-mestjier</l-m> tal-kitba f’idejna, tajjeb li nużaw <l-m>il-letteratura</l-m> biex insibu modi ġodda, modi inqas ordinarji, kif inpoġġu <l-m>l-kliem</l-m>.</p>
								</div>
							</a>
						</li>
					
						<li>
							<a class="promo awwissu" href="/awwissu-2024/">
								<header>
									<h1>Awwissu 2024</h1>
								</header>
								<div class="body-text">
									<p>“<l-m>Il-Libja</l-m>, <l-m>fl-immaġinarju</l-m> ta’ tfuliti, kienet dik <l-m>il-periferija</l-m> li kull meta tħares lejha, dejjem taraha toqrob lejk. Dejjem ġejja, dejjem riesqa, <l-m>bil-mod</l-m> il-mod.<span class="pullsemi">”</span> Hekk jgħid Omar <l-m>N’Shea</l-m> fl-ewwel parti ta’ “Es Sidr”<span class="pull">,</span> <l-m>is-sensiela</l-m> li qed inniedu <l-m>dax-xahar</l-m>. Għalih, <l-m>il-Libja</l-m> kienet familjari, dejjem riesqa, imma qisha qatt ma tasal, daqslikieku qed jilmaħha biss minn taħt <l-m>il-għajn</l-m>. Dak li jgħid Omar għall-istorja personali tiegħu nistgħu ngħiduh ukoll għall-istorja riċenti ta’ pajjiżna. Hekk kif jibda jimla <l-m>l-lakuni</l-m> f’dak li jaf dwaru nnifsu, <l-m>fl-istorja</l-m> tiegħu u ta’ niesu, u ta’ min kienu eżattament niesu, jibda jimla wkoll <l-m>il-lakuni</l-m> fl-istorja tagħna. <l-m>Fis-sebgħinijiet</l-m>, <l-m>il-Libja</l-m> u Malta kienu kważi sinkronizzati <l-m>fl-istorja</l-m> tagħhom; <l-m>it-tnejn</l-m> kienu qegħdin jippruvaw jeħilsu <l-m>mill-piż</l-m> ta’ preżenza militari barranija. Iżda waqt li <l-m>l-Libja</l-m> kienet qed tagħmel dan <l-m>bil-kunfidenza</l-m> kollha li kienu jagħtuha bjar imfawrin b’żejt <l-m>tal-ogħla</l-m> kwalità, Malta kienet qiegħda tara kif tista’ tibda <l-m>dal-kapitlu</l-m> ġdid <l-m>tal-istorja</l-m> tagħha mingħajr dipendenza fuq qawwa barranija waħda. Gaddafi kien lest jgħin lil Malta billi jiffinanzja <l-m>dal-ħelsien</l-m>, imma dejjem kien hemm <l-m>ir-riskju</l-m> li jsir hu <l-m>l-ħakkiem</l-m> il-ġdid. Għalkemm huma żewġ pajjiżi daqshekk qrib u minkejja li kienu daqshekk sinkronizzati <l-m>fl-istorja</l-m> tagħhom dak <l-m>iż-żmien</l-m>, aħna ma ridniex naraw lilna nfusna <l-m>fl-istess</l-m> storja. Ridna indipendenza, ridna ħelsien u dikolonizzazzjoni, iżda dikolonizzazzjoni rispettabbli, <l-m>tal-puliti</l-m>. Mhux <l-m>tal-Għarab</l-m>! Kulturalment kien hemm riluttanza kbira li nitbiegħdu <l-m>mit-tgħanniqa</l-m> tal-Punent u kien hemm ukoll <l-m>ix-xettiċiżmu</l-m> fin anki ta’ Mintoff innifsu, li kien iħobb jipprova jlaħħaq m’alla u <l-m>max-xitan</l-m>. Dejjem żammejna <l-m>l-Libja</l-m> qrib biżżejjed biex ninnegozjaw magħha imma mhux tant qrib li nagħmlu parti <l-m>mill-immaġinazzjoni</l-m> ta’ xulxin. Minkejja <l-m>l-prossimità</l-m> ġeografika <l-m>taż-żewġ</l-m> pajjiżi, u sekli sħaħ ta’ storja inkomuni minn żmien <l-m>ir-Rumani</l-m> u qabel, <l-m>sal-istorja</l-m> tal-emigrazzjoni ta’ eluf ta’ Maltin imxerrdin <l-m>mal-kosta</l-m> tal-Afrika ta’ Fuq <l-m>fis-seklu</l-m> dsatax, minkejja li lsienna żviluppa minn djalett Għarbi, u minkejja <l-m>l-fatt</l-m> li ġenerazzjoni sħiħa ta’ Maltin tgħallmet <l-m>l-Għarbi</l-m> l-iskola, għadna nsibu diffikultà biex niktbu fi lsienna kelmiet u ismijiet <l-m>mill-Għarbi</l-m> kontemporanju. Għandna lingwa Għarbija li paradossalment mhix kapaċi taqbad isem Għarbi u tiktbu mingħajr ma tissellef strutturi <l-m>mill-Ingliż</l-m>. “Kont naf li <l-m>l-ortografija</l-m> tiegħu kienet finzjoni legali,<span class="pullsemi">”</span> jgħid Omar dwar kunjomu, “trażliterazzjoni ad hoc ta’ kunjom Għarbi li <l-m>n-nutar</l-m> kien qaleb f’verżjoni vagament anglofonika, iżda li <l-m>l-verżjoni</l-m> tiegħu <l-m>bl-Għarbi</l-m> kienet intilfet <l-m>fid-dokumenti</l-m> notarili u li ma kien hemm <l-m>l-ebda</l-m> karta li fuqha qatt sibt miktub <l-m>x’kien</l-m> eżattament.<span class="pullsemi">”</span> Illum li <l-m>l-personalità</l-m> ta’ Gaddafi m’għadhiex parti <l-m>mill-istruttura</l-m> politika <l-m>tal-Libja</l-m>, illum li qtajnieha <l-m>x-xewqa</l-m> li jkollna <l-m>t-timbru</l-m> ta’ Ewropej, <l-m>l-istampa</l-m> li naraw meta nħarsu lejn <l-m>il-Libja</l-m> hija forsi inqas ċara minn qatt qabel. Nafu li hemm fruntiera militarizzata bejnietna u fuq <l-m>in-naħa</l-m> l-oħra, anki minn tant qrib, lanqas m’aħna ċerti <l-m>x’hemm</l-m> u min qed jieħu ħsieb. <l-m>L-ipokrezija</l-m> tal-Punent <l-m>fir-rigward</l-m> tal-Libja baqgħet baqgħet sa ma qerditu ’<l-m>l-pajjiż</l-m>, radmitu. Issa bħal donnu bejnietna hemm xi difett <l-m>fil-kurvatura</l-m> tal-pjaneta u aħna nibżgħu li naqgħu <l-m>mix-xifer</l-m> jekk nersqu ’l &nbsp;hemm u bosta jinbelgħu minnu meta jippruvaw jersqu ’l &nbsp;hawn.</p>
								</div>
							</a>
						</li>
					
						<li>
							<a class="promo lulju" href="/lulju-2024/">
								<header>
									<h1>Lulju 2024</h1>
								</header>
								<div class="body-text">
									<p>F’waħda <l-m>mill-entrati</l-m> tad-djarju tiegħu, Warren Bartolo jitqabad biex isib <l-m>l-enerġija</l-m> jikteb <l-m>il-ġrajjiet</l-m> ta’ dik <l-m>il-ġurnata</l-m>. <l-m>Fid-djarju</l-m> tiegħu stess isib kwotazzjoni ta’ Marina Benjamin li kien żamm: “Li tikkonċernani hija <l-m>l-idea</l-m> pjuttost pulita wisq li <l-m>l-memorja</l-m> hija xi ħaġa li tibqa’ <l-m>fil-wiċċ</l-m> b’mod intatt <l-m>mill-passat</l-m> imċajpar, bħal xi sejba arkeoloġika li tkun skoprejt u li minnha trid sempliċement tfarfar <l-m>it-trab</l-m>. Dak <l-m>il-kunċett</l-m>, naħseb, jista’ jiġi skontat, peress li kull darba li tiftakar xi ħaġa tkun qed tiktibha <l-m>mill-ġdid</l-m>, tqanqal <l-m>il-passat</l-m> fil-proċess. Din <l-m>l-indeterminazzjoni</l-m> organika kollha tagħmel <l-m>il-memorja</l-m> inkwetanti. Tesponiha bħala xi ħaġa mibnija b’mod attiv minn persuna li tħoss, li tħares lura minn punt <l-m>fil-futur</l-m>, li trid tagħti rendikont ta’ kif saru <l-m>l-affarijiet</l-m> sabiex jgħixu <l-m>l-porzjon</l-m> li jmiss <l-m>tal-futur</l-m> tagħhom <l-m>bil-kumdità</l-m>.<span class="pullsemi">”</span> Żgur li wieħed <l-m>mill-għanijiet</l-m> li għalih inżommu djarju huwa li nagħmlu mħatra kontra <l-m>ż-żmien</l-m>, biex ma nħallux <l-m>is-snin</l-m> jgħaddu bħal ramel minn bejn subgħajna; imma <l-m>l-permanenza</l-m> tiegħu taf tkun illużjoni. “Jien u nikber,<span class="pullsemi">”</span> tgħid Loranne Vella <l-m>fl-entrata</l-m> tad-djarju tagħha ta’ <l-m>dax-xahar</l-m>, “kont naħseb li jekk inżomm djarju <l-m>t-tifkiriet</l-m> ma jintilfulix. <l-m>Id-djarji</l-m> li ktibt kollha żammejthom. Imma llum, jien u naqra minn uħud <l-m>mill-paġni</l-m> tagħhom, mhux dejjem nagħraf <l-m>l-ismijiet</l-m> tan-nies u <l-m>l-postijiet</l-m> li għandi miktubin; mhux dejjem niftakar <l-m>il-ġrajjiet</l-m> li kont iddeskrivejt b’tant entużjażmu. <l-m>It-tifkiriet</l-m> jintilfu tul <l-m>it-triq</l-m> u <l-m>l-kliem</l-m> ma jirnexxilux iġibhomli lura.<span class="pullsemi">”</span> Għalkemm <l-m>l-eqreb</l-m> tar-ritmu ta’ ħajjitna fost <l-m>il-forom</l-m> letterarji, <l-m>id-djarju</l-m> huwa wkoll <l-m>l-ewwel</l-m> pass li bih ħajjitna tieħu sura letterarja. “Nixtieq inżomm djarju,<span class="pullsemi">”</span> kitbet Davinia Hamilton <l-m>fl-ewwel</l-m> entrata <l-m>tad-djarju</l-m> tagħha li ppubblikajna f’Ġunju, “biex forsi nsib irkaptu ta’ ħsibijieti u nġiegħel lil dawn <l-m>l-ideat</l-m> għażżenin jieħdu forma.<span class="pullsemi">”</span> <l-m>Bid-djarju</l-m> nkejlu <l-m>l-jiem</l-m> mhux biss <l-m>bis-sigħat</l-m> iżda wkoll <l-m>bil-kliem</l-m>, <l-m>bis-sentenzi</l-m>, li mhux faċli nimmansawhom biex jibqgħu jaħsbu <l-m>fil-ġurnata</l-m> li għaddiet, u lanqas li nġegħluhom jagħrfu bejn dak li ħlomna billejl, dak li għamilna binhar, u dak li ħlomna binhar. <l-m>Bid-djarju</l-m>, <l-m>il-kitba</l-m> tgħix <l-m>fil-ħin</l-m>, <l-m>fiż-żmien</l-m>, magħna. “<l-m>Il-kitba</l-m> ġieli nimmaġinaha bħall-iskultura: irid ikollok biċċa tafal biex tibda tagħtiha forma,<span class="pullsemi">”</span> tikteb Davinia, “Ħa taħdimha u tarmi minnha mhux ħażin sakemm toħroġ <l-m>il-figura</l-m> li taqbel ma’ dik li kellek f’moħħok meta ġietek <l-m>l-idea</l-m>. U <l-m>l-ewwel</l-m> kitba dik kulma hi, tafal.<span class="pullsemi">”</span> F’entrata ta’ ftit xhur ilu, diġà kien għaddielha <l-m>l-ħsieb</l-m> lil Loranne li meta xi darba tiddeċiedi li tpoġġi bilqiegħda u tibda taqrahom <l-m>id-djarji</l-m> kollha li żammet f’ħajjitha, se tkun insiet lil kull min hemm imsemmi fihom. “Imma, forsi għalhekk qed nittratieni, biex meta <l-m>fl-aħħar</l-m> naqrahom inkun qisni qed naqra xi ħaġa għalkollox maqtugħa minni, qisni qed naqra ħajjet ħaddieħor minflok.<span class="pullsemi">”</span> Dak li niktbu <l-m>fid-djarju</l-m> se jkun <l-m>it-tafal</l-m> li minnu nerġgħu nibnu storja dwar ħajjitna. <l-m>Fl-entrata</l-m> ta’ dan <l-m>ix-xahar</l-m>, Loranne tirrakkonta kif minn dak li sabet <l-m>fid-djarji</l-m> antiki tagħha, minn tifkiriet li baqgħu ċari avolja qatt ma niżżlithom imkien, u minn ritratti li sabet, għaqqdet performance dwar Birżebbuġa ta’ tfulitha. “Ħloqt performance dwar <l-m>il-kittieb</l-m>,<span class="pullsemi">”</span> tgħid Loranne, “li skont jien, meta jivvjaġġa, jivvjaġġa kemm ġeografikament kif ukoll <l-m>fiż-żmien</l-m>.<span class="pullsemi">”</span> Minn dan <l-m>ix-xahar</l-m>, se jibda f’<l-m>dal-ġurnal</l-m> id-djarju ta’ fatima a.m. “inħoss <l-m>il-lingwa</l-m> bħala xafra <l-m>fis-saqaf</l-m> ta’ ħalqi,<span class="pullsemi">”</span> tikteb fatima, hi u tiżen bejn <l-m>il-lingwa</l-m> akkademika, <l-m>il-lingwa</l-m> ta’ ommha u <l-m>l-lingwa</l-m> tal-pjaċir. “hemm intersezzjoni li għad m’għandix kliem għaliha, imma qed nirreferi għal dik <l-m>l-intersezzjoni</l-m> bejn <l-m>l-esperjenza</l-m>, <l-m>l-intellettwaliżmu</l-m>, <l-m>il-ħajja</l-m>, <l-m>il-ġisem</l-m>, alla, <l-m>il-ħaxi</l-m> jew <l-m>l-erotiċiżmu</l-m> li mhuwiex lineari.<span class="pullsemi">”</span></p>
								</div>
							</a>
						</li>
					
						<li>
							<a class="promo gunju" href="/ġunju-2024/">
								<header>
									<h1>Ġunju 2024</h1>
								</header>
								<div class="body-text">
									<p>“Ma nistax nieħu nifs”<span class="pull">,</span> <l-m>il-kliem</l-m> fgat li baqa’ jtenni Eric Garner sakemm miet taħt idejn <l-m>il-pulizija</l-m> fi Staten Island NY, <l-m>fl-2014</l-m>, kien <l-m>l-ispirazzjoni</l-m> għall-moviment Black Lives Matter li malajr infirex madwar <l-m>id-dinja</l-m> u ġiegħel lil ħafna jħarsu lejn <l-m>l-istorja</l-m> kolonjali u razzjali li għadha ta’ konsegwenza <l-m>fil-ħajja</l-m> ta’ kuljum ta’ miljuni ta’ nies. <l-m>L-istess</l-m> karba baqgħet toħroġ minn fomm iktar vittmi <l-m>tal-pulizija</l-m> fl-Istati Uniti, inċidenti ta’ kuljum li jsiru emblematiċi ta’ inġustizzji sistemiċi. Bħal Garner kien hemm bosta oħrajn sakemm — waqt li f’ħafna pajjiżi kien hemm <l-m>il-lockdown</l-m>, u <l-m>l-inġustizzji</l-m> ħadu <l-m>l-forma</l-m> ġdida tagħhom <l-m>bl-iżbilanċ</l-m> ovvju bejn kif <l-m>il-pandemija</l-m> affettwat pajjiżi u klassijiet soċjali differenti — seħħ <l-m>il-każ</l-m> ta’ George Floyd li għal darb’oħra għaqqad flimkien <l-m>l-inġustizzja</l-m> storika ma’ dik kwotidjana u <l-m>l-kliem</l-m> “ma nistax nieħu nifs” sar proverbjali għal sens ta’ disprament usa’ dwar <l-m>il-qagħda</l-m> politika li dejjem issir iktar u iktar impossibbli b’mod li ma tistax timmaġina li tista’ qatt issir agħar; imbagħad issir agħar. “Ma nistax nibqa’ sejjer hekk,<span class="pullsemi">”</span> jgħid Estragon f’En attendant Godot ta’ Samuel Beckett. U Vladimir jirrispondih: “Dak <l-m>x’taħseb</l-m> int.<span class="pullsemi">”</span> Dan <l-m>l-iskambju</l-m> jservi ta’ epigrafu għall-esej “Kollox Iperpolitiku: Ġenealoġija <l-m>tal-preżent</l-m>” ta’ Anton Jäger li Karl Baldacchino qaleb għall-Malti u ppubblikajna ftit <l-m>tax-xhur</l-m> ilu. Jäger isemmi <l-m>l-protesti</l-m> li rriżultaw <l-m>mill-qtil</l-m> ta’ George Floyd — “eluf ta’ dimostrazzjonijiet, b’attendenza stmata sa 26 miljun <l-m>fl-Istati</l-m> Uniti” — u jgħid li “sens ta’ qtugħ ta’ nifs issa qed jinħass minn fuq <l-m>s’isfel</l-m>”<span class="pull">.</span> <l-m>Fl-esej</l-m> “Politika bla Nifs” Karl ukoll juża <l-m>l-immaġini</l-m> ta’ Godot. Jikkwota lil Geert Lovink, li jgħid li “<l-m>l-istennija</l-m> għal Brussell hija bħall-istennija għal Godot.<span class="pullsemi">”</span> Forsi kien hemm żmien — f’dawk <l-m>is-snin</l-m> ta’ wara <l-m>l-waqgħa</l-m> tal-Ħajt ta’ Berlin għal bosta pajjiżi <l-m>fl-Ewropa</l-m>, jew f’Malta wara <l-m>l-bidla</l-m> tal-gvern <l-m>fl-1987 </l-m>— meta <l-m>l-idea</l-m> tas-sħubija <l-m>fl-Ewropa</l-m> kienet tinħass bħala opportunità għal nifs politiku ġdid. “Biss, għal Malta,<span class="pullsemi">”</span> jgħid Karl, “Godot speċi ta’ tfaċċa.<span class="pullsemi">”</span> Bħalma ndunaw ħafna, però, <l-m>l-istituzzjonijiet</l-m> u <l-m>l-mekkaniżmi</l-m> finanzjarji u leġiżlattivi <l-m>tal-Ewropa</l-m> jagħmlu <l-m>l-qagħda</l-m> iktar, mhux inqas, ikkumplikata u <l-m>s-sens</l-m> ta’ qtugħ ta’ nifs ikompli jikber. “Kif ser nieħdu nifs ġdid hija <l-m>l-isfida</l-m> ta’ żminijietna,<span class="pullsemi">”</span> itemm <l-m>l-esej</l-m> tiegħu Karl, esej li jgħaqqad <l-m>it-traduzzjoni</l-m> tiegħu ta’ “Kollox Iperpolitiku” <l-m>mat-traduzzjoni</l-m> tiegħu wkoll li qed inniedu <l-m>dax-xahar</l-m> tal-ktieb Nifs: Kaos u Poeżija ta’ Franco “Bifo” Berardi. Nifs huwa ktieb dwar <l-m>ir-ritmi</l-m> kaotiċi <l-m>tan-nifs</l-m> li nieħdu, dwar <l-m>is-sens</l-m> ta’ soffokazzjoni li qed jiżdied kullimkien. “Jien inbati <l-m>mill-ażma</l-m>,<span class="pullsemi">”</span> jgħid <l-m>fil-bidu</l-m> Berardi, “allura forsi ġejt affettwat minn sens ta’ solidarjetà ażmatika meta rajt <l-m>il-filmat</l-m> tal-qtil ta’ Eric Garner.<span class="pullsemi">”</span> <l-m>Fil-kapitlu</l-m> minn Nifs li qed nibdew <l-m>dax-xahar</l-m> bih, <l-m>l-ewwel</l-m> referenza li jinvoka hija <l-m>l-poeżija</l-m> ta’ Friedrich Hölderlin u <l-m>r-rabta</l-m> bejn <l-m>in-nifs</l-m> u <l-m>r-ritmu</l-m> poetiku. “Ejja nsibu mod kif nevolvu ritmikament <l-m>mal-kosmu</l-m>,<span class="pullsemi">”</span> jistedinna Berardi. “Ejja noħorġu minn <l-m>das-seklu</l-m> ta’ kejl, ejja noħorġu flimkien nieħdu <l-m>n-nifs</l-m>.<span class="pullsemi">”</span></p>
								</div>
							</a>
						</li>
					
						<li>
							<a class="promo mejju" href="/mejju-2024/">
								<header>
									<h1>Mejju 2024</h1>
								</header>
								<div class="body-text">
									<p>Il-kitba tifred <l-m>l-Istorja</l-m> minn kulma ġie qabilha. Mingħajr <l-m>il-kitba</l-m>, kulma jħalli warajh <l-m>il-bniedem</l-m> irid jiġi skavat, maqlugħ <l-m>mill-art</l-m> u interpretat. Minn ftit għadam, minn ftit biċċiet fuħħar, <l-m>mill-qxur</l-m> tal-bebbux, <l-m>l-arkeologi</l-m> jridu jibnu stampa ta’ dinjiet sħaħ. <l-m>Fis-sensiela</l-m> “Bur Mgħeż”<span class="pull">,</span> Omar <l-m>N’Shea</l-m> mar ifittex sit Neolitiku minsi <l-m>fil-barrieri</l-m> tal-Imqabba, <l-m>fil-fdalijiet</l-m> fil-mużewijiet <l-m>tal-arkeoloġija</l-m>, u <l-m>fil-memorja</l-m> u <l-m>s-sengħa</l-m> tan-nies <l-m>tal-barrieri</l-m>. Mar ukoll <l-m>fl-Arkivji</l-m> Nazzjonali fejn hemm depożitat <l-m>il-file</l-m> bil-karti, <l-m>il-kuntratti</l-m>, <l-m>il-permessi</l-m> u <l-m>l-korrispondenza</l-m> kollha, <l-m>mill-aħħar</l-m> tas-seklu dsatax sa nofs <l-m>is-seklu</l-m> ta’ wara, li għandhom <l-m>x’jaqsmu</l-m> ma’ Bur Mgħeż. Iżda anki <l-m>l-kitba</l-m> ta’ mitt sena ilu taf tkun opaka daqs <l-m>il-fdalijiet</l-m> ta’ qxur u <l-m>bebbux-buttuni</l-m> minn eluf ta’ snin ilu. F’temp ta’ ftit għexieren ta’ snin, minn dakinhar li reġa’ ntradam <l-m>is-sit</l-m>, <l-m>l-istorja</l-m> ta’ Bur Mgħeż kważi ntesiet u <l-m>l-evidenza</l-m> tad-dokumenti tħajjarna nibnu dinjiet sħaħ minn ftit ittri u rapporti. <l-m>L-intriċċi</l-m> fid-dipartimenti <l-m>tal-gvern</l-m> ta’ ftit qabel <l-m>l-Ewwel</l-m> Gwerra jistgħu jidhru strambi għalina u misterjużi daqs <l-m>ir-ritwali</l-m> tad-dfin <l-m>fiż-żmien</l-m> Neolitiku. <l-m>Il-motiv</l-m> wara dak li ntqal diffiċli biex tinterpretah daqs <l-m>ir-raġuni</l-m> għaliex katavru ġie midfun b’mod u mhux b’ieħor. <l-m>L-istorja</l-m> dejjem iżżid, dejjem tordom fuqha nnifisha. Iktar ma jgħaddi <l-m>ż-żmien</l-m>, iktar ikun hemm saffi minn xiex tiskavaha. <l-m>L-għadam</l-m> ta’ Bur Mgħeż issa rridu niskavawh mhux biss <l-m>mill-art</l-m> iżda <l-m>mill-interpretazzjonijiet</l-m> tal-passat, <l-m>mill-arkivji</l-m> u <l-m>l-mużewijiet</l-m> b’aċċess diffiċli daqs <l-m>l-għerien</l-m> u <l-m>d-dgħaben</l-m> mirduma taħt <l-m>ir-runway</l-m> tal-ajruport, ikkontrollati <l-m>mill-armata</l-m>. “<l-m>X’se</l-m> nieħu miegħi <l-m>fid-dar</l-m> tal-eternità,<span class="pullsemi">”</span> jistaqsi Omar <l-m>fl-esej</l-m> li jagħlaq din <l-m>is-sensiela</l-m>, “barra <l-m>l-għadam</l-m> li hemm ġo fija jżommni wieqaf, barra xedaq snien, dawk li għadhom minn tiegħi kif ukoll dawk taċ-ċeramika li invitawli ġo ħanek mimli <l-m>bl-għadam</l-m> ta’ ħaddieħor, pendent <l-m>tal-bebbux</l-m> tal-baħar li nġorr madwar għonqi, u misluta <l-m>tad-deheb</l-m> imgeżwra <l-m>mal-widna</l-m> tax-xellug?” <l-m>Il-kitba</l-m> hija dejjem għall-ġejjieni, jew ta’ ftit jiem, jew ta’ ftit xhur jew ta’ għexieren u mijiet ta’ snin. <l-m>Bil-kitba</l-m> tagħna qed nixhdu għall-preżent, biex nifhmu lilna nfusna u biex inħallu kliemna jinftiehem u jerġa’ jinftiehem minn dawk li għad jiġu warajna. Iżda <l-m>x’verament</l-m> qed inħallu warajna? Kemm se jkunu koerenti <l-m>d-deskrizzjonijiet</l-m> tagħna <l-m>tal-mument</l-m> għal min se jsibhom warajna? Matul din <l-m>l-ewwel</l-m> sena ta’ <l-m>dal-ġurnal</l-m>, ridna noħolqu, flimkien <l-m>mal-kittieba</l-m> tagħna, komunità fejn <l-m>il-kliem</l-m> mhux biss jingħad darba u jintelaq għall-irwiefen <l-m>taż-żmien</l-m>, iżda jsib eku u risposta fi kliem ieħor <l-m>fil-ġurnal</l-m> stess, <l-m>fl-istorja</l-m> letterarja tagħna u <l-m>tad-dinja</l-m>. Ridna nkunu konxji mhux biss minn dak <l-m>il-kliem</l-m> li se nħallu warajna, iżda wkoll minn kulma se nħallu midfun <l-m>ġol-art</l-m> innifisha. Iktar tard <l-m>dax-xahar</l-m> se nippubblikaw “ġenealoġija ta’ bankina”<span class="pull">.</span> fatima a.m. tħares <l-m>bir-reqqa</l-m> lejn bankina f’Buġibba bħala sit storiku; “<l-m>il-bankina</l-m> qatt ma tispiċċa fejn tistennieha li tispiċċa. ma’ kull kantuniera titbewwaq, tixpakka <l-m>ċ-ċirkonferenza</l-m> u b’xi mod issib estensjoni mibnija ta’ malajr. bejn storja ta’ tetris raffa, bejn logħba jenga li qatt ma ntrebħet. <l-m>is-soluzzjoni</l-m> moderna ferm dejjem immarkata b’linja ħafifa <l-m>tal-metall</l-m>, li tissepara <l-m>l-istorja</l-m> tal-art <l-m>mill-futur</l-m> tagħha, imma <l-m>l-għaksa</l-m> taf tintrewa sa ma toħroġ minn dan <l-m>l-univers</l-m> t’asfalt u tlaqqit. fejn tintefaħ u ddur jitpoġġew <l-m>l-imwejjed</l-m> u <l-m>s-siġġijiet</l-m>, imlaqqtin daqs <l-m>il-bankina</l-m>.<span class="pullsemi">”</span> B’kull dettall li ssemmi fatima tista’ ssawwar f’moħħok b’mod iktar ċar <l-m>id-dinja</l-m> li dejjem qed tinbena u timtela <l-m>bil-ħafna</l-m>, <l-m>id-dinja</l-m> li tatna dik li Karl Baldacchino, <l-m>fl-esej</l-m> tiegħu li wkoll se nippubblikaw <l-m>dax-xahar</l-m>, isejjaħ “politika bla nifs”<span class="pull">.</span></p>
								</div>
							</a>
						</li>
					
						<li>
							<a class="promo april" href="/april-2024/">
								<header>
									<h1>April 2024</h1>
								</header>
								<div class="body-text">
									<p>Forsi hija reazzjoni matura li nammettu <l-m>r-responsabbiltà</l-m> għall-azzjonijiet tagħna, u li meta tiġrilna xi ħaġa ma nwaħħlux <l-m>fil-passat</l-m>, f’dak li għaddejna minnu, f’kif ġejna ttrattati. Iżda hija wkoll maturità u sinjal li qed nippruvaw insiru adulti li nkunu responsabbli mhux biss għall-azzjonijiet tagħna iżda għall-memorja u <l-m>l-istorja</l-m> tagħna. Meta nkunu Ħaġar Qim jew <l-m>l-Imnajdra</l-m> u nħarsu ’l &nbsp;barra lejn <l-m>il-baħar</l-m> naraw <l-m>il-veduta</l-m> evokattiva u romantika <l-m>tal-gżira</l-m> ta’ Filfla. Min jaf kemm ritratti jeżistu tagħha <l-m>dil-veduta</l-m> fil-mobile ta’ kull min ikun għaddej minn ħdejn <l-m>il-Qrendi</l-m> u f’daqqa waħda jilmaħ dik <l-m>il-blata</l-m> f’nofs ta’ baħar. Aħna mingħalina qed inħarsu lejn frott <l-m>il-proċess</l-m> ġeomorfoloġiku, proċess misterjuż ta’ miljuni ta’ snin, <l-m>ir-riżultat</l-m> ta’ bidliet li seħħew fuq skala ta’ ħin ġeoloġiku. Meta, <l-m>fil-fatt</l-m>, <l-m>il-forma</l-m> ta’ Filfla li naraw issawret bomba wara bomba. Kull bidla li saret f’dak <l-m>is-silwett</l-m> famuż kienet <l-m>l-effett</l-m> ta’ splużjoni, azzjoni li damet inqas minn sekonda, iżda rrepetuta jum wara <l-m>l-ieħor</l-m> għal għexieren ta’ snin. Hemm ħafna skali ta’ żmien. <l-m>Iż-żmien</l-m> ġeoloġiku. <l-m>Iż-żmien</l-m> tal-imperi. <l-m>Iż-żmien</l-m> tal-istorja ta’ pajjiżna f’dawk <l-m>id-deċennji</l-m> hekk kif kien ħiereġ <l-m>mill-kolonjaliżmu</l-m>. Jimmy Grima, <l-m>bl-esej</l-m> tiegħu “<l-m>Il-Kwiet</l-m> u <l-m>l-Lejl</l-m>”<span class="pull">,</span> jagħti bidu għas-sensiela <l-m>l-ġdida</l-m> “Splużjonijiet” dwar <l-m>x’wassal</l-m> għal dik <l-m>it-trawma</l-m> prinċipali <l-m>fil-kuxjenza</l-m> ta’ Malta <l-m>l-ġdida</l-m> li ilna ngħixu fiha minn Ottubru 2017. Huwa jmur ifittex <l-m>l-istorja</l-m> twila li wasslet għal kultura fejn hu possibbli li nisplodu <l-m>l-porvli</l-m> mhux biss <l-m>fl-ajru</l-m> b’ċelebrazzjoni, iżda anki <l-m>mal-għetiebi</l-m> tal-bibien b’vendikazzjoni u taħt <l-m>il-karozzi</l-m> tan-nies biex nagħlqulhom ħalqhom. Jimmy jgħid li f’xogħlu jipprova jaqbad <l-m>iż-żmien</l-m>, iżda “hemm ħafna ħofor u spazji mudlama <l-m>fl-istorjografija</l-m> Maltija. Qisna ma tantx sibna <l-m>ċ-ċans</l-m> inħarsu lura lejn kif inkitbet <l-m>l-istorja</l-m> tagħna u weħilna <l-m>man-narrattiva</l-m> orjentalista li kitbu fuqna <l-m>l-barranin</l-m> li kienu jaħkmuna. Jista’ jkun li <l-m>maż-żminijiet</l-m>, dak li nkiteb, bħal fi Ġrajjiet Malta, sar vanġelu u sar <l-m>it-twemmin</l-m>, <l-m>it-tradizzjoni</l-m> u <l-m>l-identità</l-m> Maltija. Finzjoni li ssir <l-m>ir-realtà</l-m>, fejn dak li nkiteb <l-m>fil-kotba</l-m> ta’ gwida għat-turisti <l-m>fis-sittinijiet</l-m> inbidel <l-m>fit-twemmin</l-m> nazzjonali <l-m>tal-identità</l-m> Maltija.<span class="pullsemi">”</span> Anki <l-m>l-istorja</l-m> għandha <l-m>l-istorja</l-m> tagħha. Joe Gatt, <l-m>bir-rakkont</l-m> tiegħu “General Strike” joħodna lura għal avveniment ieħor li, għalkemm huwa punt ċar <l-m>fl-istorja</l-m> ta’ kif ħriġna <l-m>mill-kolonjaliżmu</l-m>, m’għandux <l-m>l-istess</l-m> rispettabbiltà li għandu, pereżempju, <l-m>is-Sette</l-m> Giugno. <l-m>It-28</l-m> ta’ April <l-m>tal-1958</l-m> għadu marbut wisq ma’ storja ta’ partit wieħed. Però, lanqas <l-m>is-Sette</l-m> Giugno ma kien minn dejjem rispettabbli għal kulħadd. Ma kienx hawn monument wieħed li jfakkru għal sebgħa u sittin sena minn meta seħħ, tnejn u għoxrin minnhom f’Malta indipendenti. Forsi għax, bħall-general strike <l-m>tal-1958</l-m> li żvolġa fi speċi ta’ rewwixta orkestrata, għal snin sħaħ <l-m>l-avveniment</l-m> stajna nħarsu lejh biss <l-m>mil-lenti</l-m> partiġġjana. Qisna nistennew li <l-m>ż-żmien</l-m> inaddaf <l-m>l-att</l-m> mill-aspetti kkumplikati u inkonvenjenti tiegħu sakemm <l-m>fil-memorja</l-m> jibqa’ biss avveniment nadif ta’ eroiżmu pur, li fih ħadu sehem biss nies li sibnielhom posthom qalb <l-m>il-ħafna</l-m> qaddisin ta’ dawn <l-m>il-gżejjer</l-m>. La dak li nagħmlu, la dak li niftakru, u lanqas <l-m>l-istorja</l-m> li nirrakkuntaw dwarna nfusna, qatt mhuma għalkollox innoċenti.</p>
								</div>
							</a>
						</li>
					
						<li>
							<a class="promo marzu" href="/marzu-2024/">
								<header>
									<h1>Marzu 2024</h1>
								</header>
								<div class="body-text">
									<p>John Maynard Keynes kien jgħid li meta jitkellem <l-m>man-negozjanti</l-m> u <l-m>l-kapijiet</l-m> tal-industrija, kienu jgħidulu li huma nies — irġiel — tad-dinja, nies prattiċi li m’għandhom la bżonn u lanqas ħin għat-teoriji, la tiegħu u lanqas ta’ ħadd. Keynes kien jirrispondihom li mhux talli għandhom bżonnha <l-m>t-teorija</l-m>, talli diġà kienu jużawha, imma jużaw teorija antikwata, u jużawha mingħajr ma jafu. <l-m>Il-prominenza</l-m> tal-filosofija <l-m>fid-diskors</l-m> medjatiku filli tikber, filli tmajna. F’mewġa minnhom, madwar erbgħin sena ilu, bdejna wkoll insejħulha “<l-m>it-Teorija</l-m>”<span class="pull">,</span> għall-inqas <l-m>fl-Anglosfera</l-m> u madwarha. Din <l-m>il-kelma</l-m> forsi daqsxejn <l-m>tal-moda</l-m> u daqsxejn vaga, iżda turi <l-m>l-ħsieb</l-m> u <l-m>l-filosofija</l-m> ħerġin <l-m>mill-konfini</l-m> tad-dipartimenti tagħhom u jibdew jitħalltu <l-m>mad-dixxiplini</l-m> l-oħrajn; <l-m>l-arti</l-m> viżiva, <l-m>il-letteratura</l-m>, <l-m>l-arkitettura</l-m>, u eventwalment kollox. Kliem u kunċetti jgħaddu <l-m>mill-filosofija</l-m> u <l-m>mid-diskors</l-m> akkademiku għad-diskors kulturali u politiku <l-m>l-ħin</l-m> kollu bi proċess kontinwu u kważi inviżibbli. Kliem li ssorprenda <l-m>lin-nies</l-m> meta beda jintuża sar <l-m>il-vokabularju</l-m> li <l-m>l-ġenerazzjoni</l-m> ta’ wara kibret bih. Li kieku niktbu <l-m>bl-istess</l-m> lingwa li biha nagħmlu <l-m>l-parti</l-m> l-kbira <l-m>tal-qari</l-m> tagħna, faċli nużaw <l-m>dal-kelmiet</l-m> mingħajr ma nirriflettu wisq fuqhom. Aħna m’għandniex dak <l-m>il-lussu</l-m>. Iżda għandna lussu ieħor minflok. <l-m>It-traduzzjoni</l-m> ssir privileġġ; għax qabel naqbdu nużaw terminu, qabel naqgħu għall-eżotiċiżmu meżmerizzanti tiegħu, irridu ningaġġaw sew <l-m>mal-ħsieb</l-m> warajh biex naqilbuh għall-Malti. <l-m>L-isfida</l-m> li toffri <l-m>t-terminoloġija</l-m> mhix neċessarjament <l-m>l-ikbar</l-m> waħda <l-m>fit-traduzzjoni</l-m>. Nafu li iktar ma <l-m>l-kliem</l-m> hu sempliċi u “primittiv”<span class="pull">,</span> iktar diffiċli ssib kliem ekwivalenti għalih f’lingwa oħra. Iżda dawn <l-m>it-termini</l-m> jġorru fihom storja twila u kuntesti diversi, li jagħtuna fuq xiex naħdmu waqt li nfittxulhom post <l-m>mal-kliem</l-m> l-ieħor li nużaw biex niffurmaw <l-m>il-ħsieb</l-m> tagħna. F’Ottubru li għadda kellna taħdita waqt <l-m>il-Festival</l-m> tal-Ktieb <l-m>bl-isem</l-m> “Kif tgħidha f’qalbek” fejn tkellimna dwar <l-m>l-element</l-m> ta’ traduzzjoni <l-m>fil-kitba</l-m> bil-Malti, <l-m>l-aktar</l-m> meta niktbu dwar suġġetti li aħna familjari ħafna magħhom b’lingwi oħrajn, speċjalment <l-m>bl-Ingliż</l-m>. Għalkemm <l-m>is-suġġett</l-m> huwa ħafna akbar <l-m>mill-kliem</l-m> individwali, parti kbira <l-m>mill-konverżazzjoni</l-m> daret <l-m>mal-fatt</l-m> li termini li sirna familjari ħafna magħhom f’lingwi oħrajn insibuha bi tqila biex inġibuhom <l-m>fil-Malti</l-m>. Dan <l-m>il-ħsieb</l-m> wassal għall-ħolqien <l-m>tal-proġett</l-m> “<l-m>Il-Kliem</l-m> fit-Teorija” — f’kollaborazzjoni ma’ diversi <l-m>mill-kittieba</l-m> tagħna, uħud minnhom speċjalizzati f’xi qasam akkademiku — fejn bdejna konverżazzjoni dwar għadd ta’ termini li diġà kellna nitqabdu magħhom <l-m>fl-editjar</l-m> tal-ġurnal. Din <l-m>il-konverżazzjoni</l-m> għadha, u se tibqa’<span class="pullsemi">,</span> għaddejja u perjodikament se nippubblikaw entrati (dejjem) proviżorji għat-termini li qed niddiskutu. Iktar tard <l-m>dax-xahar</l-m> se nippubblikaw <l-m>l-ewwel</l-m> termini, u <l-m>l-proġett</l-m> se jitnieda f’avveniment waqt Kampus Kotba <l-m>bil-parteċipazzjoni</l-m> ta’ diversi kittieba li qegħdin jieħdu sehem f’<l-m>dal-proġett</l-m>. <l-m>Il-konverżazzjoni</l-m> bejn <l-m>il-kittieba</l-m> hija waħda <l-m>mill-iktar</l-m> aspetti produttivi <l-m>fit-tiswir</l-m> ta’ <l-m>dal-ġurnal</l-m>. Mingħajrha ma jistax ikun hemm kultura letterarja. Ħafna drabi meta niktbu nkunu magħluqin f’kamra waħidna, iżda <l-m>l-kliem</l-m> li nużaw qatt mhu tagħna biss.</p>
								</div>
							</a>
						</li>
					
						<li>
							<a class="promo frar" href="/frar-2024/">
								<header>
									<h1>Frar 2024</h1>
								</header>
								<div class="body-text">
									<p>Kemm huma rilevanti <l-m>l-ideat</l-m> li nimpurtaw minn barra, minn kuntest ieħor, minn ilsien ieħor? Din kienet <l-m>il-mistoqsija</l-m> inizjali li tat spunt għal sensiela ta’ workshops li għamilna ma’ Librerija Geġwiġija bejn Settembru <l-m>tas-sena</l-m> l-oħra u <l-m>l-bidu</l-m> ta’ Frar. <l-m>Il-kitbiet</l-m> ta’ Monique Wittig kienu emblematiċi għalina f’dan <l-m>ir-rigward</l-m>. <l-m>Il-prassi</l-m> politika tagħha dejjem kienet letterarja u użat <l-m>il-lingwa</l-m> nnifisha, <l-m>il-logħob</l-m> bil-kliem u <l-m>l-forom</l-m>, biex tagħmel <l-m>ix-xogħol</l-m> tal-ħsieb tagħha. Illum <l-m>il-kitba</l-m> ta’ Wittig — kitba minn ilsien ieħor, minn kuntest ieħor, minn żmien ieħor — f’daqqa waħda tinħass kontemporanja sew. <l-m>It-traduzzjoni</l-m> kienet qisha ipoteżi inizjali; mod kif nimpurtaw <l-m>l-ideat</l-m>, imma mhux mingħajr ma naħsbu sew fuq <l-m>x’qed</l-m> nagħmlu: <l-m>it-toqol</l-m> li tingħata kull kelma <l-m>fil-femminiżmu</l-m> u <l-m>t-teoriji</l-m> tal-ġeneru jaf jintilef jew jirdoppja meta jaqsam fruntiera <l-m>tal-lingwa</l-m>. Ideat li kienu rilevanti Franza <l-m>fis-sebgħinijiet</l-m> mhux neċessarjament jagħmlu sens għalina llum. <l-m>Ir-reżistenza</l-m> fil-lingwa nnifisha — li rridu naqilbuha, naħdmuha — tista’ tkun mhux intopp imma għodda biex <l-m>l-ideat</l-m>, flok nibilgħuhom sħaħ, nimmetabolizzawhom. <l-m>Il-workshops</l-m> kienu għalhekk opportunità biex dan nagħmluh madwar <l-m>il-mejda</l-m> flimkien, bħal meta nieklu flimkien. <l-m>Il-qari</l-m> individwali <l-m>bil-mod</l-m> il-mod ċeda għall-qari kollettiv, u <l-m>l-metodi</l-m> li kull parteċipant juża biex jaħdem <l-m>mat-test</l-m> bil-kitba personali tiegħu stagħna <l-m>bl-għajnuna</l-m> u <l-m>s-sehem</l-m> tal-grupp kollu. <l-m>Ir-riżultat</l-m> mhuwiex uniformità ta’ idea b’leħen wieħed imma test b’ilħna li jitkellmu flimkien għalkemm mhux dejjem qed jgħidu <l-m>l-istess</l-m> ħaġa. Monique Wittig innifisha kienet involuta f’mument storiku ta’ trasferenza ta’ ideat bejn <l-m>iż-żewġ</l-m> naħat <l-m>tal-Atlantiku</l-m>, kemm meta qalbet għall-Franċiż <l-m>ix-xogħol</l-m> ta’ Marcuse, <l-m>bil-parteċipazzjoni</l-m> tiegħu stess, kif ukoll meta hi marret tgħix <l-m>l-Amerka</l-m> u kkollaborat ma’ Sande Zeig biex taqleb <l-m>il-ktieb</l-m> tagħhom Brouillon pour un dictionnaire des amantes għall-Ingliż. Minn <l-m>dax-xahar</l-m> se nagħtu bidu għal kullana ta’ traduzzjonijiet ta’ esejs dwar <l-m>il-qagħda</l-m> politika kontemporanja. <l-m>L-ewwel</l-m> wieħed se jkun <l-m>l-esej</l-m> “Kollox Iperpolitiku: Ġenealoġija <l-m>tal-Preżent</l-m>” ta’ Anton Jäger, maqlub għall-Malti minn Karl Baldacchino. F’dan <l-m>l-esej</l-m> Jäger jipprova jsib “qafas ġdid adegwat” biex nifhmu <l-m>l-epoka</l-m> ta’ wara <l-m>l-2008</l-m> fil-Punent. Waħda <l-m>mill-karatteristiċi</l-m> ta’ din <l-m>l-era</l-m> hija <l-m>l-mobbiltà</l-m> tremenda ta’ ideat minn persuna għal oħra, minn grupp għal ieħor u minn pajjiż għal ieħor. Jäger irid isib mod kif għandu jinftiehem dan <l-m>il-mument</l-m> politiku ġdid, mingħajr ma jassumi li nistgħu nibqgħu nużaw <l-m>l-istess</l-m> kategoriji u <l-m>l-istess</l-m> vokabularju li dejjem użajna. “<l-m>Mil-lum</l-m> kollox reġa’ sar politiku, u b’mod ferventi.<span class="pullsemi">”</span> Iżda lanqas <l-m>il-kelma</l-m> “politika” stess m’għandna nassumu li għadha tfisser <l-m>l-istess</l-m> ħaġa li kienet tfisser għoxrin sena ilu, jew <l-m>is-seklu</l-m> li għadda. “Minkejja <l-m>l-passjonijiet</l-m> bla fruntieri li qed jaħkmu u jittrasformaw xi wħud <l-m>mill-aktar</l-m> istituzzjonijiet b’saħħithom tagħna,<span class="pullsemi">”</span> jgħid Jäger, “verament ftit huma <l-m>n-nies</l-m> involuti <l-m>fit-tip</l-m> ta’ kunflitti ta’ interessi organizzati li xi darba konna niddeskrivu, f’sens klassiku <l-m>tas-seklu</l-m> għoxrin, bħala ‘politika’”<span class="pull">.</span></p>
								</div>
							</a>
						</li>
					
						<li>
							<a class="promo jannar" href="/jannar-2024/">
								<header>
									<h1>Jannar 2024</h1>
								</header>
								<div class="body-text">
									<p>Jgħidu li <l-m>l-ħin</l-m> jeżisti biex ma jseħħx kollox f’daqqa. <l-m>Bil-Malti</l-m> għandna <l-m>l-idea</l-m> ta’ ħin u <l-m>l-idea</l-m> ta’ żmien bħala fenomeni distinti. <l-m>Il-ħin</l-m> qisu dak li jgħaddik minn mument għall-ieħor. <l-m>Il-ħin</l-m> tħossu għaddej. <l-m>Iż-żmien</l-m>, però, tinduna bih wara; tħares lura u tintebaħ li għaddew <l-m>is-snin</l-m>, li ġa ilek f’din <l-m>id-dinja</l-m> għoxrin, tletin, tmenin sena. Tħaffer <l-m>fl-art</l-m> u tintebaħ li ġa għaddew minn fuq <l-m>id-dinja</l-m> eluf ta’ snin, miljuni. F’“Manifest Kontra <l-m>ż-Żmien</l-m>”<span class="pull">,</span> Kris Polidano, f’dik <l-m>in-nofs</l-m> siegħa interminabbli ta’ vjaġġ b’<l-m>tal-linja</l-m>, tkejjel kull mument; kull minuta tagħfas fuqha <l-m>bil-ħsejjes</l-m>, <l-m>l-irwejjaħ</l-m> u <l-m>l-memorji</l-m> tagħha. <l-m>L-eċċezzjoni</l-m> trivjali ta’ ħsara <l-m>fil-karozza</l-m> ġġegħelha taqsam <l-m>il-ħin</l-m> tagħha <l-m>fil-gelgul</l-m> taż-żmien <l-m>mal-folla</l-m> għajjiena wara <l-m>x-xogħol</l-m>. <l-m>L-opportunità</l-m> li tiċċassa ’l &nbsp;barra <l-m>mit-tieqa</l-m> tagħtiha <l-m>ċ-ċans</l-m> li <l-m>l-ħin</l-m> tarah jissarraf fi żmien. “Lil ġismek għalxejn tipprova tgħidlu biex ma jikbirx; dak li jrid jagħmel. <l-m>Il-ġenetika</l-m> diġà qiegħda hemm f’postha, lesta biex tgħidlek li sormok ser jikbirlek u ser jieqaf jidħollok <l-m>ġol-qalziet</l-m> li għext fih għal sajf sħiħ; li <l-m>r-riħa</l-m> ta’ ġismek ser titlef dik <l-m>l-aħħar</l-m> qatra riħa newtrali — ħjiel <l-m>tat-terra</l-m> li jobżqu minn kull pora <l-m>bis-saħħa</l-m> t-tfal, u li nibqgħu nkarkru biha sa ma <l-m>l-ewwel</l-m> xagħra tiżbroffa minn taħt abtna.<span class="pullsemi">”</span> Warren Bartolo, <l-m>fl-entrata</l-m> tad-djarju tiegħu “<l-m>Il-mixja</l-m> lura <l-m>d-dar</l-m> kienet twila sigarett wieħed”<span class="pull">,</span> jaqsam <l-m>il-ħin</l-m> tiegħu bejn sigħat waħdu <l-m>mal-kotba</l-m> u sigħat ma’ sħabu, ma’ rġiel li jiltaqa’ magħhom, u <l-m>mal-bqija</l-m> tal-belt. “Immur nipprotesta għall-Palestina ma’ S. Tibda Republique u tispiċċa Nation. Hemm min qiegħed bilwieqfa fuq <l-m>it-tinda</l-m> tal-bus stop itajjar duħħan <l-m>bil-kuluri</l-m> tal-bandiera <l-m>tal-Palestina…</l-m> Filgħaxija mmorru <l-m>d-dar</l-m> ta’ E u nieklu dumplings <l-m>bil-ħaxix</l-m> u <l-m>bil-kimchi</l-m> (li ma jogħġobnix), pommes noisettes u npejpu ftit. Imbagħad noqgħod nara lil B, E u S jilagħbu Fortnite (ippruvajt nilgħab ftit ukoll).<span class="pullsemi">”</span> Susan Sontag kienet żiedet tgħid li <l-m>l-ispazju</l-m> jeżisti biex mhux kollox jiġri lilek. <l-m>Il-ħin</l-m> tħossu int, iżda qed jiġri lil kulħadd, anki lil dawk li bilkemm nafu xejn dwarhom. “Mhux li tant nixtieq nies f’kitbieti,<span class="pullsemi">”</span> tikteb Loranne Vella <l-m>fit-tielet</l-m> entrata <l-m>tad-djarju</l-m> tagħha. “Jew aħjar, nixtieqhom — jekk ikunu hemm — jibqgħu anonimi, nixtieqhom imċajprin, <l-m>bil-fattizzi</l-m> mżellġin, <l-m>it-tip</l-m> li jħalluk <l-m>fl-għama</l-m> dwar <l-m>x’hemm</l-m> fil-fond ta’ qalbhom, jidher biċ-ċar li qed jaħsbu ħafna aktar milli qed juruk.<span class="pullsemi">”</span> Hemm ukoll dawk <l-m>is-saffi</l-m> li huma eqdem minn kull ħjiel li ħalla warajh <l-m>il-bniedem</l-m>, kif jurina Omar <l-m>N’Shea</l-m> fir-raba’ parti ta’ Bur Mgħeż. <l-m>Is-saffi</l-m> ta’ sena fuq sena li jsiru <l-m>d-dinja</l-m> ta’ madwarna u, taħt saqajna, <l-m>l-art</l-m> li nimxu fuqha.</p>
								</div>
							</a>
						</li>
					
						<li>
							<a class="promo dicembru" href="/diċembru-2023/">
								<header>
									<h1>Diċembru 2023</h1>
								</header>
								<div class="body-text">
									<p>“<l-m>L-ikbar</l-m> deċiżjonijiet politiċi li għandna bżonn nieħdu huma dwar <l-m>l-ikel</l-m>”<span class="pull">,</span> tgħid Noah Fabri f’“Insalata”<span class="pull">.</span> <l-m>L-ewwel</l-m> il-pappa. <l-m>L-ikel</l-m> illum “jissimbolizza wkoll <l-m>l-inugwaljanza</l-m> u <l-m>l-inġustizzji</l-m> tal-katini <l-m>tal-provvista</l-m> u <l-m>l-kapitaliżmu</l-m> globali, <l-m>il-ħela</l-m> u <l-m>l-ġuħ</l-m>”<span class="pull">.</span> <l-m>Fil-performance</l-m> li kien jisimha wkoll “Insalata”<span class="pull">,</span> u li ttellgħet bejn Awwissu u Ottubru 2023, Noah tkellmet dwar <l-m>ir-relazzjoni</l-m> bejn <l-m>l-ikel</l-m> u <l-m>l-ġeneru</l-m>. Tiftakar kif <l-m>fl-iktar</l-m> mumenti f’ħajjitha fejn kellha bżonn tikkomunika <l-m>mal-familja</l-m> tagħha, ma’ nannitha u ommha, kien <l-m>bit-tisjir</l-m> li dan sar <l-m>bl-iktar</l-m> mod intens. “<l-m>L-għerf</l-m> tan-nisa jirrikonoxxi li <l-m>l-ikel</l-m> huwa xi ħaġa ħajja li <l-m>l-ħin</l-m> kollu qed terġa’ ssir. <l-m>L-ikel</l-m> ma jemminx <l-m>fit-tradizzjoni</l-m>” u ma’ kull ikla li tissajjar, <l-m>ir-riċetta</l-m> u <l-m>l-ikel</l-m> jinbidlu. <l-m>L-ikel</l-m> huwa <l-m>l-mod</l-m> kif <l-m>id-dinja</l-m> ta’ madwarna tidħol fina, <l-m>il-bidu</l-m> tal-proċess metaboliku tagħna bħala individwi u bħala soċjetà. <l-m>L-ikel</l-m> tagħna mhux innoċenti; mnejn jiġi u kif jaslilna għandu effett fuq <l-m>id-destin</l-m> tal-pjaneta. Noah jinnota kif nanntu kienet issajjar mingħajr ma tiżen jew tkejjel — hemm għarfien li mhux maqbud <l-m>mis-sistemi</l-m> teknokratiċi li jikkwantifikaw u jikkomodifikaw kollox, għarfien li jista’ jgħaddi biss <l-m>fl-intimità</l-m> ta’ bejn persuna u oħra, <l-m>l-intimità</l-m> tal-kċina u <l-m>tal-mejda</l-m>. “Flaming Fag” ta’ Matteo Pullicino toħodna <l-m>fl-intimità</l-m> tal-friex, <l-m>tas-sodda</l-m>, <l-m>fl-intimità</l-m> ta’ bewsa. <l-m>Fl-attentati </l-m>— minkejja <l-m>d-dinja </l-m>— li ngħaddu xi ħaġa, xi forma ta’ ġmiel, wieħed <l-m>lill-ieħor</l-m>, permezz ta’ kliem, ta’ vrus, ta’ poeżija. <l-m>Il-protagonisti</l-m> tal-esej ta’ Omar <l-m>N’Shea</l-m>, “Joey Tilbes, <l-m>it-Tabù</l-m> Tinża’”<span class="pull">,</span> iserrħu fuq lingwa sħiħa li mhux dejjem fiha <l-m>l-kliem</l-m>. “<l-m>L-ilbies</l-m>, <l-m>il-parrokki</l-m>, <l-m>it-tkaken</l-m>, <l-m>il-make-up</l-m> kienu prostetika neċessarja, bħalma kienu <l-m>t-teknoloġiji</l-m> tal-ġisem li jipproduċu affetti u mutetti ta’ jdejn, xufftejn, għajnejn u mossi.<span class="pullsemi">”</span> Jgħaddu għarfien lilhom infushom u liċ-ċirku żgħir ta’ sorellanza madwarhom anki jekk bilfors iridu jagħmlu dan għal udjenzi li huma daqqa ostili u daqqa nejjieka. “Għall-udjenza dan kollu kien farsa, ġesti trivjalizzati; stajt tkun mara biss għal dawk li huma bħalek. <l-m>Il-kummiedja</l-m> tal-ġeneru kienet parti <l-m>mill-idea</l-m> tal-konsum għall-gost.<span class="pullsemi">”</span></p>
								</div>
							</a>
						</li>
					
						<li>
							<a class="promo novembru" href="/novembru-2023/">
								<header>
									<h1>Novembru 2023</h1>
								</header>
								<div class="body-text">
									<p>“Nitwieldu u nikbru. Inwelldu u nkomplu nikbru sa ma <l-m>fl-aħħar</l-m> nispiċċaw. M’hemmx mod ieħor.<span class="pullsemi">”</span> Hekk tgħid Virginia lil oħtha Vera f’“Qamar Aħmar”<span class="pull">,</span> <l-m>in-novella</l-m> ta’ Simon Bartolo li qed nibdew biha <l-m>dax-xahar</l-m>. “Kollox jitmermer. Kollha se nispiċċaw.<span class="pullsemi">”</span> Dan <l-m>il-fataliżmu</l-m> jibda ċiklu li jiżvolġi f’ritorn — u bħal dejjem, <l-m>it-tfittxija</l-m> għall-istorja tagħna hija neċessarjament tfittxija għal dak li fadal minn ta’ qabilna. Ħafna drabi din <l-m>it-tfittxija</l-m> toħodna fuq vjaġġ lura lejn <l-m>il-post</l-m> li nsejħulu <l-m>d-dar</l-m>. <l-m>Id-dar</l-m> tista’ tkun <l-m>tal-ġebel</l-m>, jew tista’ tkun dik <l-m>id-dar</l-m> iktar dejjiema taħt <l-m>il-blat</l-m>, mnejn darba kien ġie <l-m>l-ġebel</l-m> innifsu. <l-m>Il-fdalijiet</l-m> li nsibu jafu jkunu biss għadam, ġebel, kmamar vojta. Drabi oħrajn jifdal biss dokumenti <l-m>fl-arkivji</l-m> għax <l-m>il-qabar</l-m> innifsu ndifen <l-m>maż-żmien</l-m>. <l-m>Fit-tielet</l-m> parti ta’ “Bur Mgħeż”<span class="pull">,</span> Omar <l-m>N’Shea</l-m> jibda <l-m>mill-metodi</l-m> tal-arkeoloġija sakemm jgħaddi għall-mezzi li nużaw bħala bnedmin biex niftakru ’l &nbsp;qrabatna, kemm biex nibqgħu magħhom u kemm biex nerħulhom f’idejn <l-m>iż-żmien</l-m>, “<l-m>il-proċessi</l-m> soċjali, fiżiċi u ontoloġiċi li bihom <l-m>il-ħajjin</l-m> jittrasformaw <l-m>il-ġisem</l-m> bla ħajja <l-m>fil-ġisem</l-m> mejjet”<span class="pull">.</span> <l-m>Il-metodu</l-m> xjentifiku li tuża <l-m>l-arkeoloġija</l-m> moderna hija <l-m>l-istratigrafija</l-m>, tħaffir <l-m>tat-trinek</l-m> li jħalluna naraw <l-m>is-saffi</l-m> li jserrħu wieħed fuq <l-m>l-ieħor</l-m> taħt saqajna. Metodu ieħor <l-m>tal-arkeoloġija</l-m> huwa <l-m>l-kelma</l-m>, <l-m>il-kitba</l-m>, <l-m>it-tfittix</l-m> fl-arkivji fejn kull kelma għandha saff ieħor taħtha, fejn kull riċerkatur qed jibni fuq ta’ qablu; jitgħallem, jikkollabora, imeri, jimpika. Kris Polidano, <l-m>fil-poeżija</l-m> tagħha “-Na -I -Hom” tinħakem <l-m>mill-memorji</l-m> li għadhom qed ifittxu ma’ xiex jaqbdu, ma’ immaġni <l-m>tan-namrar</l-m> tal-ġenituri, <l-m>mal-“kanzunetti</l-m> tad-Depeche Mode/li saru <l-m>tal-quddiesa</l-m> fejn tmur <l-m>il-mummy</l-m> u ma tmurx <l-m>in-nanna</l-m>”<span class="pull">.</span> <l-m>Il-memorji</l-m> tal-kittieba, <l-m>tal-familja</l-m> u <l-m>tar-raħal</l-m> jidħlu f’xulxin. <l-m>Id-dar</l-m>, <l-m>il-ġenituri</l-m>, <l-m>in-nanniet</l-m>, <l-m>fit-tliet</l-m> xogħlijiet li għandna <l-m>dax-xahar</l-m>, mhumiex maqtugħin <l-m>mill-komunità</l-m> li jgħixu fiha. Meta <l-m>ż-żagħżugħ</l-m>, <l-m>fin-novella</l-m> ta’ Simon, jasal <l-m>fir-raħal</l-m> biex ifittex lil oħt nanntu, “<l-m>il-pjan</l-m> kien li jfittex iċ-ċimiterju biex isib <l-m>id-dar</l-m>”<span class="pull">.</span> Iċ-ċimiterju huwa <l-m>r-raħal</l-m> tal-imgħoddi li se jibqa’ tul <l-m>iż-żmien</l-m>, “<l-m>it-tkomplija</l-m> tal-imgħoddi <l-m>fl-issa</l-m> biex jimxi lejn <l-m>id-dejjem</l-m> li ma jafu ħadd”<span class="pull">;</span> <l-m>l-oqbra</l-m> bl-istejjer tagħhom, <l-m>il-kannierja</l-m> li tieħu ’l &nbsp;kulħadd. <l-m>Id-dfin</l-m> kollettiv, jgħidilna Omar, “spiss jingħad li jirrifletti <l-m>l-identità</l-m> ta’ kollettività <l-m>fil-komunità</l-m>, prassi komuni <l-m>fil-preistorja</l-m> tal-Mediterran”<span class="pull">.</span></p>
								</div>
							</a>
						</li>
					
						<li>
							<a class="promo ottubru" href="/ottubru-2023/">
								<header>
									<h1>Ottubru 2023</h1>
								</header>
								<div class="body-text">
									<p>Kemm hi tagħna <l-m>l-art</l-m> ta’ taħt saqajna? Trid tkun tagħna biex tiflaħna? Dak li hemm taħtha u dak li jikber minnha, f’liema sens għandu jkun tagħna? <l-m>Fil-Ġenesi</l-m>, Adam jieħu <l-m>s-sjieda</l-m> fuq <l-m>il-ħolqien</l-m> billi jagħti isem għal kollox. <l-m>Fl-esej</l-m> tagħha “Żerriegħa”<span class="pull">,</span> Davinia Hamilton tibda <l-m>l-vjaġġ</l-m> ta’ investigazzjoni <l-m>fir-relazzjoni</l-m> tagħha ma’ art twelidha <l-m>bil-memorja</l-m> tal-ismijiet <l-m>tal-għasafar</l-m> u <l-m>tas-siġar</l-m>. “Nipprova nitgħallimhom <l-m>bil-Malti</l-m> dawn <l-m>l-ismijiet</l-m>. Ħafna minnhom ma nafhomx, għax dan <l-m>is-suġġett</l-m> qatt ma kien jinteressani qabel. Infittixhom fuq <l-m>l-internet</l-m> u f’Kelmet <l-m>il-Malti</l-m>. Għandhom ismijiet sbieħ immens. Vjolin <l-m>tax-Xitwa</l-m>, Bufula <l-m>tal-Qamar</l-m>, Sponsun, Primavera, Sultan iċ-Ċawl, Sturnell, Gardell, Ekru. Siġra <l-m>tal-Luq</l-m>, Balluta, Siġra <l-m>tad-Dorf</l-m>, Fraxxnu, Żagħrun.<span class="pullsemi">”</span> <l-m>L-ismijiet</l-m> mhumiex biss sjieda imma wkoll appartenenza. <l-m>L-ismijiet</l-m> huma <l-m>r-rabta</l-m> tagħna <l-m>mad-dinja</l-m>. Fihom <l-m>l-istorja</l-m> ta’ kif għexna magħhom u kif għexna bihom. Meta <l-m>l-proċessi</l-m> storiċi u ekonomiċi jnessuna <l-m>l-ismijiet</l-m> tal-fjuri u <l-m>tas-siġar</l-m>, inessuhomlna bħala parti minn proċess ta’ approprjazzjoni. Meta nindunaw li nsejna <l-m>l-isem</l-m> tagħhom nindunaw ukoll li m’għadhomx tagħna. <l-m>L-art</l-m> ittieħdet minn taħt saqajna. Kif tgħid Davinia, “hemm kliem f’bosta oqsma li jinteressawni li <l-m>bil-Malti</l-m> ma jeżistix — il-psikoanaliżi, <l-m>it-teorija</l-m> queer, <l-m>it-teorija</l-m> femminista, <l-m>it-teatru</l-m>, <l-m>id-disinn</l-m>, <l-m>l-internet</l-m> u <l-m>l-industrija</l-m> soċjali, fost <l-m>l-oħrajn</l-m>. Issir kważi impossibbli li naħseb fuqhom <l-m>fil-lingwa</l-m> nattiva tiegħi. <l-m>Il-lingwa</l-m> Ingliża ssir krozza. Dan huwa effett <l-m>tal-kolonjaliżmu</l-m>, li jagħmilha ta’ arbitru bejni u bejn <l-m>id-dinja</l-m>.<span class="pullsemi">”</span> F’“Kontra Tagħna Għaliex Magħna”<span class="pull">,</span> Joe Gatt jikteb fuq <l-m>l-istorja</l-m> ta’ Malta wara <l-m>l-gwerra</l-m> u kemm kellu jgħaddi żmien qabel konna kapaċi nimmaġinaw pajjiż mingħajr ħakma barranija. U <l-m>l-fdalijiet</l-m> ta’ din <l-m>it-taqbida</l-m> tal-immaġinazzjoni għadhom hemm, fi lsienna, <l-m>fl-imġiba</l-m> tagħna u f’kif inħarsu lejna nfusna. <l-m>L-aljenazzjoni</l-m> kulturali hija riżultat ta’ aljenazzjoni materjali. <l-m>Il-ħsieb</l-m> li <l-m>l-art</l-m> ta’ taħt saqajna m’għandhiex tkun ta’ xi ħadd ieħor kważi kulħadd jaqbel miegħu. Imma tibqa’ <l-m>l-mistoqsija</l-m> ta’ <l-m>x’se</l-m> nagħmlu biha <l-m>l-art</l-m> meta ssir tagħna. Nistgħu naħsbu li <l-m>l-ħelsien</l-m> huwa <l-m>d-dritt</l-m> li nkunu aħna biss li nisfruttawha. Jew inkella, li <l-m>l-ħelsien</l-m> veru huwa li nsibu mod kif naħdmu flimkien <l-m>mad-dinja</l-m>, ingawdu <l-m>l-frott</l-m> tagħha, mingħajr ma nifnuha, mingħajr ma mmarrduha u nġibuha <l-m>fix-xejn</l-m>. U forsi nħallu lil ta’ madwarna, <l-m>lin-natura</l-m>, <l-m>lill-annimali</l-m> u ’<l-m>s-siġar</l-m> jgħidulna huma <l-m>x’jisimhom</l-m>.</p>
								</div>
							</a>
						</li>
					
						<li>
							<a class="promo settembru" href="/settembru-2023/">
								<header>
									<h1>Settembru 2023</h1>
								</header>
								<div class="body-text">
									<p>Qabel <l-m>l-arkeoloġija</l-m> hemm <l-m>il-ġeoloġija</l-m>. <l-m>Iż-żmien</l-m> kif tkejlu <l-m>l-ġebla</l-m> kważi impossibbli għalina nimmaġinawh. Dawn <l-m>il-gżejjer</l-m> stess huma dak li fadal <l-m>mill-ħajjiet</l-m> ta’ miljuni ta’ kreaturi li <l-m>mal-medda</l-m> taż-żmien għexu f’dan <l-m>il-baħar</l-m>. Kif jgħid Omar <l-m>N’Shea</l-m> fl-ewwel esej minn serje dwar <l-m>is-sit</l-m> ta’ Bur Mgħeż, kellhom jgħaddu “miljuni fuq miljuni ta’ snin biex <l-m>il-ħlejjaq</l-m> tal-ilma kkonspiraw li jinżgħu ġisimhom u jintelqu mejtin fuq dawk ta’ qabilhom biex <l-m>il-pressa</l-m> tal-ilma baħar tagħġinhom f’ġebla sedimentarja.<span class="pullsemi">”</span> <l-m>L-oqbra</l-m> Neolitiċi ta’ Bur Mgħeż intesew f’temp ta’ ftit għexieren ta’ snin wara li nstabu, u llum <l-m>is-sit</l-m> tfittxu u ma ssibux, ħlief <l-m>fl-għajdut</l-m> u <l-m>l-memorji</l-m> tan-nies u fi ftit noti ’l &nbsp;hawn u ’l &nbsp;hemm <l-m>fl-arkivji</l-m>. <l-m>L-arkeoloġija</l-m> hija ossessjonata <l-m>bl-għadam</l-m> u <l-m>bl-oqbra</l-m> għax <l-m>fil-preistorja</l-m> dak biss kien jifdal minnu <l-m>l-bniedem</l-m>. Għemilu seta’ biss ikun bini, u <l-m>l-bini</l-m> jiġġarraf. Konna nħallu warajna biss <l-m>l-istorja</l-m> ta’ ġisimna, ta’ reazzjonijiet kimiċi u mutazzjonijiet ġenetiċi. Jew għall-inqas hekk dejjem qaltilna <l-m>d-dixxiplina</l-m> tal-arkeoloġija, <l-m>id-dixxiplina</l-m> kolonjali per eċċellenza. Din twaqqfet b’tali mod li tgħidlek li <l-m>l-għarfien</l-m> tan-nies <l-m>tal-post</l-m> huwa sekondarju għall-aħħar. Għall-kuntrarju, <l-m>fl-esej</l-m> tiegħu, Omar — waqt li jmur ifittex <l-m>il-propensità</l-m> tal-bniedem fuq dawn <l-m>il-gżejjer</l-m> li jindifen <l-m>fil-blat </l-m>— jipprova juża mod ieħor kif jitkellem ma’ dawn <l-m>il-bnedmin</l-m> tal-qedem billi jitħaddet ma’ nies li bħalhom <l-m>il-ġebla</l-m> tal-franka “għexu magħha, kielu minnha, inksew biha lejl u nhar”<span class="pull">.</span> <l-m>Ir-rivoluzzjoni</l-m> teknoloġika <l-m>tal-kitba</l-m> biddlet kollox. Issa stajna nħallu warajna mhux biss <l-m>l-istorja</l-m> ta’ kif <l-m>iż-żmien</l-m> għamel ħerba minn ġisimna imma wkoll ta’ dak li ħsibna, ta’ dak li xxennaqna għalih. <l-m>Il-kitba</l-m> mhux stejjer biss tgħid; <l-m>il-kitba</l-m> malajr tibda thewden fuq <l-m>iż-żmien</l-m> u fuqha nnifisha. Minn dan <l-m>ix-xahar</l-m> se nibdew nippubblikaw entrati ta’ djarji minn diversi kittieba. “Għalfejn niktbu għal għada dak li ġara llum?” tistaqsi Loranne Vella <l-m>fid-djarju</l-m> tagħha. “<l-m>X’qed</l-m> inżommu ħaj verament? Għal min qed niktbu? Għalina stess bħala eżerċizzju ta’ kitba? Għalina stess bħala eżerċizzju ta’ qari dwarna stess? Jew għal min jiġi warajna li lanqas biss jafna?” <l-m>Ir-ritwal</l-m> tal-kitba <l-m>fid-djarju</l-m>, bħar-ritwal <l-m>tad-dfin</l-m>, huwa sforz biex ma nintesewx minkejja <l-m>l-eluf</l-m> ta’ snin li jiġu warajna. Meta nindifnu u nsiru ħaġa waħda <l-m>mal-blat</l-m>, <l-m>l-istorja</l-m> tagħna tkompli tiżvolġi fi żmien ġeoloġiku. Imma <l-m>ż-żmien</l-m> tal-kelma jgħaddi f’ħakka <l-m>t’għajn</l-m> għax hemm <l-m>it-tama</l-m> li biha nkunu nistgħu ninftiehmu minn dawk li xi darba għad forsi jiġu jfittxuna.</p>
								</div>
							</a>
						</li>
					
						<li>
							<a class="promo awwissu" href="/awwissu-2023/">
								<header>
									<h1>Awwissu 2023</h1>
								</header>
								<div class="body-text">
									<p>Il-qilla <l-m>tax-xemx</l-m> ixxennaqna għall-wens <l-m>tal-lejl</l-m>. <l-m>Is-sigħat</l-m> twal <l-m>tal-jum</l-m>, <l-m>it-toqol</l-m> tal-ħars, <l-m>il-parti</l-m> fil-ħajja li ntgħażlet għalina, li tisirqilna ħajjitna ftit ftit, iġennuna għall-ħarba ġo dawk <l-m>is-sigħat</l-m> ta’ wara nżul <l-m>ix-xemx</l-m>, meta jibda dramm ieħor. Binhar mhux tagħna imma ta’ kull min jitfa’ ħarstu fuqna, ta’ kull rendikont li nagħtu, ta’ kull ritratt li jittiħdilna. <l-m>Id-dawl</l-m> għandu jedd fuqna, jaf xi jrid minna. <l-m>Il-persunaġġi</l-m> fl-istejjer ta’ Miriam Galea jitbattlu <l-m>mid-dija</l-m> qalila <l-m>tax-xemx</l-m> Maltija u jaħarbu ’l &nbsp;fuq lejn belt Ewropea fejn <l-m>il-ġurnata</l-m> mudlama kważi bħal-lejl, fejn “<l-m>it-temp</l-m> ikrah illum” u <l-m>s-“sema</l-m> donnu tbenġila”<span class="pull">.</span> U minkejja <l-m>l-ħarba</l-m>, kollha donnhom jistaqsu <l-m>l-istess</l-m> mistoqsija: “Fejn qed tistaħba <l-m>x-xemx</l-m> tisreġ, fejn mar <l-m>id-dawl</l-m>?” <l-m>Il-lejl</l-m> jgħattik minn ħaddieħor imma jikxfek miegħek innifsek. “<l-m>Fid-dlam</l-m> u <l-m>fix-xita</l-m> qliel kulħadd kien inġabar għall-kenn ta’ daru u jien kont waħda <l-m>mill-ftit</l-m> iterrqu <l-m>t-toroq</l-m> jiżolqu <l-m>tal-belt</l-m>, jirbumbjaw <l-m>bl-eku</l-m> ta’ passi għajjiena.<span class="pullsemi">”</span> <l-m>Id-dellijiet</l-m> jagħtuk <l-m>x’tifhem</l-m> li fihom tista’ timraħ, fihom tista’ ssib solidarjetà erotika, alleanza, sorellanza. Omar <l-m>N’Shea</l-m> jikteb dwar <l-m>il-lejl</l-m> u <l-m>l-ispazju</l-m> erotiku li jinħoloq bejn <l-m>id-dellijiet</l-m> fl-esej “<l-m>Bil-Moħbi</l-m> fil-Beraħ” fejn joħodna lura ġenerazzjoni sħiħa għal realtà li bilkemm għadha teżisti, dinja li sfaxxat <l-m>fil-ġentrifikazzjoni</l-m> politika u elettronika. Dinja <l-m>bl-użanzi</l-m> u <l-m>l-etikett</l-m> tagħha, b’lingwaġġ li fih innifsu kien ukoll parti <l-m>mis-satra</l-m>. Dinja <l-m>bil-ġeografija</l-m> tagħha, <l-m>bil-mapep</l-m> tal-lejl li jistgħu jitqiegħdu fuq dawk ta’ binhar u jittrasformaw <l-m>l-użu</l-m> u <l-m>s-sjieda</l-m> ta’ post pubbliku, <l-m>il-Ġnien</l-m> tal-Gżira — li hu tiegħek għax hu ta’ kulħadd — minn lok imdawwal għat-teatrin <l-m>tal-familja</l-m> matul <l-m>il-jum</l-m> għal wieħed mudlam għall-“ħufar” matul <l-m>il-lejl</l-m>. Imma <l-m>l-wens</l-m> qatt mhu sħiħ, la ta’ billejl, la ta’ binhar, la <l-m>tad-dellijiet</l-m> u lanqas <l-m>tal-irtokk</l-m> li tuża Mona Lisa, <l-m>il-protagonista</l-m> tal-kitba ta’ Matthew Schembri.</p>
								</div>
							</a>
						</li>
					
						<li>
							<a class="promo lulju" href="/lulju-2023/">
								<header>
									<h1>Lulju 2023</h1>
								</header>
								<div class="body-text">
									<p>Meta Platun ried ifaħħar lil Saffo, sejħilha <l-m>l-Għaxar</l-m> Muża. <l-m>Id-disgħa</l-m> li ġa kien hemm, biex jgħaddu <l-m>lill-bnedmin</l-m> l-għerf poetiku, artistiku u xjentifiku <l-m>mill-qċaċet</l-m> tal-muntanji fejn kienu jgħammru, kienu jsibu xi raġel Grieg u jfesfsulu f’widintu, biex imbagħad minnu jitkellmu <l-m>l-allat</l-m>. Anki jekk kliem Saffo xi darba tlissen b’leħen <l-m>l-allat</l-m>, illum jaslilna umli u tentattiv, kelma ’l &nbsp;hawn, kelma ’l &nbsp;hemm fuq bċejjeċ ta’ papiru li jdumu sekli sħaħ biex jitfaċċaw. <l-m>It-traduzzjoni</l-m> l-ġdida ta’ Warren Bartolo <l-m>tal-frammenti</l-m> ta’ Saffo, tgħidilna Loranne Vella, tidħol inkiss inkiss <l-m>mat-test</l-m> oriġinali. Biex iġibilna lil Saffo <l-m>bil-Malti</l-m>, <l-m>it-traduttur</l-m> jindiehes magħha, jgħix magħha, joħroġha miegħu, iħalliha ssir parti minn ħajtu ta’ kuljum. Ma jagħmilx vjolenza fuq <l-m>il-poeżija</l-m> imma jħallilna <l-m>l-ispazji</l-m> tal-istorja, ta’ fejn għebu <l-m>l-biċċiet</l-m>. Test ifframmentat nistgħu ninħallu fih daqskemm jinħall fina hu. <l-m>L-istess</l-m> tagħmel Rowena Grech <l-m>bil-ħrejjef</l-m> u <l-m>l-mitoloġija</l-m>, meta taqbad mit u tiddomestikah, tħallih jaħkimha imma wkoll taħkmu hi billi tiġġissem bih. Rowena tidħol <l-m>fl-istorja</l-m> billi tirrakkuntaha <l-m>mill-ġdid</l-m>, billi <l-m>l-istorja</l-m> tilbisha, tiffotografaha, iżżarmaha permezz <l-m>tat-teknoloġiji</l-m> kollha li għandha u ġġiegħel ’<l-m>l-istorja</l-m> tħares lejha nnifisha <l-m>fil-mera</l-m> tal-midja soċjali. F’“Medusa”<span class="pull">,</span> Rowena, bħalma tagħmel f’bosta <l-m>mill-istejjer</l-m> li tirrakkonta, tidħol <l-m>fl-istorja</l-m>, issib <l-m>il-mara</l-m> fiha u ġġibha <l-m>fid-dinja</l-m> tagħna. Ma tagħtiniex <l-m>l-istorja</l-m> tal-eroj, li jagħmel atti ta’ barra minn hawn, u jirbaħ, u jaħkem, u jistupra, u joqtol. Naqraw, minflok, <l-m>l-isforz</l-m> li <l-m>l-protagonista</l-m> tagħmel biex tieħu <l-m>l-forma</l-m> u ssir karattru sħiħ, li titlibbes biha nnifisha. Loranne tikkwota <l-m>l-idea</l-m> ta’ Ursula K. Le Guin li minbarra <l-m>l-istejjer</l-m> vjolenti li ilna nafu <l-m>mill-mitoloġija</l-m>, hemm tip ieħor ta’ storja li ftit ġiet miktuba. “Hemm stejjer <l-m>bil-lanza</l-m>, <l-m>bit-taqtigħa</l-m> sfrenata, imdemmija, dwar dak <l-m>il-wieħed</l-m> li <l-m>fl-aħħar</l-m> joħroġ rebbieħ. Imbagħad hemm <l-m>l-istejjer</l-m> bil-qoffa, li narawha timtela <l-m>bil-mod</l-m> il-mod, nedhew niflu kull frotta li titqiegħed fiha, nistagħġbu <l-m>bil-ġmiel</l-m>, <l-m>bl-ilwien</l-m>, <l-m>bl-emozzjonijiet</l-m> li jitqanqlu fina hekk kif narawha timtela sa ma tfur. Iżda kull fejn inħarsu, <l-m>l-aktar</l-m> li naraw huma <l-m>l-istejjer</l-m> bil-lanza, għax <l-m>l-istejjer</l-m> bil-qoffa ma tantx jagħmlu ħoss.<span class="pullsemi">”</span> Forsi Platun għolla ’l &nbsp;Saffo għal-livell ta’ Muża għax ma riedx jara żewġ nisa jfesfsu f’widnejn xulxin. Wara kollox, bilfors kellu jkun hemm xi spjegazzjoni sopranaturali għall-fatt li Saffo kienet ħakmet <l-m>l-immaġinazzjoni</l-m> tal-qarrejja tagħha bi vrus dwar <l-m>l-imħabba</l-m>, <l-m>il-ġmiel</l-m>, <l-m>il-biżgħat</l-m>. <l-m>Il-kwotidjan</l-m>, <l-m>id-domestiku</l-m>, jaf joħloq theżżiża, <l-m>bil-mod</l-m> kwiet u persistenti tiegħu, daqs <l-m>l-ikbar</l-m> terremot.</p>
								</div>
							</a>
						</li>
					
						<li>
							<a class="promo gunju" href="/ġunju-2023/">
								<header>
									<h1>Ġunju 2023</h1>
								</header>
								<div class="body-text">
									<p>Il-kelma “imġissem” <l-m>is-soltu</l-m> nużawha biex infissru persuna b’saħħitha, xi ħadd li forsi qatta’ ħafna ħin f’xogħol manwali jew sigħat twal jerfa’ <l-m>l-ħadid</l-m>. Imma, kif jgħid Kurt Borg <l-m>fl-esej</l-m> “Ġilda”<span class="pull">,</span> <l-m>il-mod</l-m> kif neżistu huwa mod imġissem. <l-m>Il-fatt</l-m> li ngħixu bħala <l-m>dal-ġisem</l-m> jagħtina postna <l-m>fid-dinja</l-m> li ngħixu fiha. Dak li nħossu <l-m>mid-dinja</l-m> u dak li ngħidu <l-m>lid-dinja</l-m> jitniżżel fuq, u jinqara minn, ġisimna. Charlene Galea tieħu ’l &nbsp;ġisimha bħala <l-m>l-ktieb</l-m> ta’ ħajjitha u tagħti vuċi għal kull marka li ssib fuqu. <l-m>Ix-xogħol</l-m> tagħha “Ġismi Battikata” kellu <l-m>l-ġenesi</l-m> tiegħu f’serje ta’ workshops li għamlet Budapest bħala parti minn sensiela ta’ attivitajiet performattivi dwar <l-m>il-ġisem</l-m>, <l-m>il-moviment</l-m> u <l-m>l-vuċi</l-m>, li ilha tesplora dawn <l-m>l-aħħar</l-m> snin. Għaliha <l-m>l-ġisem</l-m> huwa kemm <l-m>is-sors</l-m> ta’ dak li tħoss u kemm <l-m>ir-reċipjent</l-m> ta’ dak li jagħtiha kulma tiltaqa’ miegħu f’ħajjitha. <l-m>Il-ġisem</l-m> ma tħossux biss minn ġewwa, imma tarah ukoll minn barra, <l-m>fil-mera</l-m> tal-imġiba lejha <l-m>tan-nies</l-m>. Għaliex għalkemm ngħixu f’ġisimna, ġisimna mhux tagħna biss. Qed jiġi kkunsmat minn ħaddieħor u ffurmat <l-m>mill-mod</l-m> kif jarawh, kif iriduh. <l-m>Mill-mod</l-m> kif jinħabb minn ħaddieħor u <l-m>l-mod</l-m> kif inhu għodda f’makkinarju ikbar minn kull ġisem individwali, makkinarju ekonomiku u politiku. Fuq <l-m>il-ġisem</l-m> tinkiteb <l-m>l-istorja</l-m> tagħna; <l-m>ir-rendikont</l-m> tal-ġisem huwa <l-m>r-rendikont</l-m> tal-ħajja tagħna. Charlene tieħu <l-m>l-idea</l-m> tal-kitba fuq <l-m>il-ġisem</l-m> ukoll b’mod dirett permezz <l-m>tat-tpinġija</l-m>. Kontra <l-m>l-istorja</l-m> li <l-m>d-dinja</l-m> u <l-m>ż-żmien</l-m> inaqqxu fuq ġisimha, hi tikteb fuq <l-m>il-ġilda</l-m> tagħha ittra <l-m>lid-dinja</l-m> biex tgħidilha xi ħaġa lura. <l-m>In-nifs</l-m>, <l-m>il-vuċi</l-m>, <l-m>il-ħsieb</l-m>, <l-m>il-moviment</l-m>, <l-m>l-azzjoni</l-m> huma kollha <l-m>l-arti</l-m> ta’ Charlene. <l-m>Fil-leħen</l-m> issib <l-m>il-ftit</l-m> garanzija li hemm xi ħaġa li tibda ġewwa u li tipprova tgħid <l-m>l-istorja</l-m> ta’ <l-m>dal-ġisem</l-m> minn taħt <l-m>il-ġilda</l-m>. Kif jikteb Kurt, “<l-m>il-ġilda</l-m> tgħattik filwaqt li tikxfek bħala kreatura vulnerabbli”<span class="pull">.</span> Għalih, <l-m>il-waqgħa</l-m> ta’ <l-m>dal-ġisem</l-m> vulnerabbli, faċilment immarkat, hija dik li tagħmilna bnedmin, dik li żżommna milli nkunu allat.</p>
								</div>
							</a>
						</li>
					
						<li>
							<a class="promo mejju" href="/mejju-2023/">
								<header>
									<h1>Mejju 2023</h1>
								</header>
								<div class="body-text">
									<p>Jekk huwa minnu, bħalma jgħidu ħafna, li kull kitba hija forma ta’ traduzzjoni, <l-m>il-kitba</l-m> bil-Malti terġa’ hija traduzzjoni b’mod iktar ovvju minn dak li hu mifhum minn min jgħid hekk. F’dawn <l-m>l-ewwel</l-m> xogħlijiet li għandna <l-m>fil-ġurnal</l-m> tagħna din <l-m>it-taqbida</l-m> kienet ta’ spiss parti importanti <l-m>mill-kitba</l-m> u <l-m>mill-proċess</l-m> editorjali. Meta <l-m>l-ewwel</l-m> niddeċiedu li niktbu dwar suġġetti li aħna intiżi fihom imbagħad wara nagħżlu li niktbu dwarhom <l-m>bil-Malti</l-m>, insibu ruħna nipproċessaw ideat illi dejjem qrajniehom b’lingwa oħra, probabbilment <l-m>bl-Ingliż</l-m>, u li għalhekk bqajna naħsbuhom b’din <l-m>il-lingwa</l-m>. Meta niġu biex nartikolawhom <l-m>bil-Malti</l-m> nsibu ruħna nitqabdu bejn <l-m>l-idea</l-m> nnifisha u espressjoni preċiża u eleganti. Dan huwa <l-m>l-każ</l-m> mhux biss għal suġġetti akkademiċi iżda wkoll għal vjaġġi interni dwar min <l-m>fil-fatt</l-m> aħna. Romeo Roxman Gatt jiġi lura Malta u jibda jaħseb <l-m>bil-Malti</l-m> fuq <l-m>l-istorja</l-m> tal-ġeneru tiegħu, suġġett li kien dejjem jaħseb u jikteb dwaru <l-m>bl-Ingliż</l-m>. Sa dak <l-m>iż-żmien</l-m>, <l-m>l-għażla</l-m> li ma jużax <l-m>il-lingwa</l-m> materna kienet għalih mod kif ifittex kuntest li jħallih jartikola lilu nnifsu. <l-m>L-isforz</l-m> li juża <l-m>l-Malti</l-m> joħroġ <l-m>l-aktar</l-m> meta Romeo jipprova jitkellem dwaru nnifsu u dwar <l-m>il-ħajja</l-m> fid-dar <l-m>mal-familja</l-m>, u f’Malta b’mod ġenerali, <l-m>bl-istess</l-m> lingwa. Din <l-m>tal-Malti</l-m> mhix unika. Kull fejn missew <l-m>l-imperi</l-m> ġabu magħhom u ħallew warajhom frammenti u aljenazzjonijiet. F’La coscienza di Zeno, li ħareġ eżatt mitt sena ilu <l-m>fl-ewwel</l-m> snin <l-m>tal-psikoanaliżi</l-m>, <l-m>il-protagonist</l-m> jibda vjaġġ intern <l-m>bit-Taljan</l-m>, ilsien barrani kemm għal Zeno kif ukoll għall-awtur, Italo Svevo. Jistħi <l-m>mid-“djalett</l-m>” Triestin tiegħu u jgħid illi meta jitkellem bih, jispiċċa jgħid biss dak li għandu frażi lesta għalih, u jħalli barra dak kollu li għalih m’għandux vokabularju. Li nġibu ’l &nbsp;Svevo <l-m>fil-Malti</l-m>, imbagħad, ifisser li qegħdin inħaffru f’iktar minn saff wieħed <l-m>tal-istorja</l-m> tagħna. Ukoll, meta konna qed naħdmu ma’ Omar <l-m>N’Shea</l-m> fuq <l-m>il-proġett</l-m> tat-traduzzjoni tiegħu <l-m>tal-Gilgamex</l-m> fil-Malti, rajna kemm hu sforz kbir li nsibu aċċess dirett għall-idjoma u <l-m>l-kultura</l-m> Semitika mingħajr <l-m>is-saff</l-m> ta’ termini u interpretazzjoni Ingliżi. Li nieqfu naraw din <l-m>id-dinja</l-m> mil-lenti kolonjalista li dejjem għamlet tagħha <l-m>l-istorja</l-m> taċ-ċiviltà.</p>
								</div>
							</a>
						</li>
					
				</ul>
		</section>
	</div>
</article>

			</main>
		</div>
		<div id="bottom-wrapper">
			<img id="deco" role="none" src="/img/deco-100.svg" alt="Dekorazzjoni art-nouveau"/>
			
				<div id="newsletter-container-bottom" class="newsletter-container">
					<section id="form" data-track-content data-content-name="Homepage" data-content-piece="formola">
						<iframe id="newsletter" class="newsletter-iframe-regular" src="https://aphroconfuso.mt/newsletter-redirect/subscription/form#" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-dark" src="https://aphroconfuso.mt/newsletter-redirect/subscription/form#|#201e1d|#908984|0|442093344ewr" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-contrast" src="https://aphroconfuso.mt/newsletter-redirect/subscription/form#|#000000|#ffffff|0|442093344ewr" scrolling="no" title="Abbona fin-newsletter"></iframe>

					</section>
				</div>
			
			<footer data-track-content data-content-name="Footer" data-content-piece="appuntamenti">
	<nav class="footer-content">
		<menu id="housekeeping">
			<li class="header">Dwarna</li>
			<li><a href="/kolofon/">Kolofon</a></li>
			<li><a href="/proċess-editorjali/">Proċess</a></li>
			<li><a href="/gwida-tal-istil/">Gwida tal-istil</a></li>
			<li><a href="/cookies/">Cookies</a></li>
			<li><a href="/privatezza/">Privatezza</a></li>
			<li><a href="/aċċessibbiltà/">Aċċessibbiltà</a></li>
			<li><a href="/podcast/">Podcast</a></li>
			<li><a href="/newsletter/">Newsletter</a></li>
			<li class="hide-tablet"><a href="/drittijiet/">Drittijiet</a></li>
		</menu>
		<menu id="media">
			<li class="header">Midja</li>
			<li><a href="/ar/" class="arabic">العربية</a></li>
			<li><a href="/ca/">Català</a></li>
			<li><a href="/de/">Deutsch</a></li>
			<li><a href="/en/">English</a></li>
			<li><a href="/es/">Español</a></li>
			<li><a href="/fr/">Français</a></li>
			<li><a href="/it/">Italiano</a></li>
			<li><a href="/nl/">Nederlands</a></li>
			<li class="hide-tablet"><a href="/ro/">Română</a></li>
		</menu>
		<menu id="socials">
			<li class="header">Segwina</li>
			<li><a href="https://facebook.com/aphroconfuso">Facebook</a></li>
			<li><a href="https://instagram.com/aphroconfuso">Instagram</a></li>
			
			
			<li><a href="https://whatsapp.com/channel/0029VaysAKP7z4kZHDKdZ71J" rel="me">WhatsApp</a></li>
			<li><a href="https://aphroconfuso.bsky.social/">Bluesky</a></li>
			<li><a href="https://youtube.com/@aphroconfuso">Youtube</a></li>
			<li><a href="https://open.spotify.com/user/31rly4s75gfxs6li6bcxc5bqlgza">Spotify</a></li>
		</menu>
		<menu id="podcast">
			<li class="header">Podcast</li>
			<li><a href="https://podcasts.apple.com/us/podcast/aphroconfuso/id1686567243">Apple</a></li>
			
			<li><a href="https://feeds.acast.com/public/shows/aphroconfuso">RSS feed</a></li>
			<li><a href="https://open.spotify.com/show/75Lt3UMvC1jE15SGrNFMww">Spotify</a></li>
			
		</menu>
		<div id="logotype-container">
			<a href="/"><img src="/img/logotype.svg" class="logotype" alt="logo: Aphroconfuso" /></a>
		</div>
		<div id="email">
			<a href="mailto:l-edituri@aphroconfuso.mt" class="email">l-edituri@aphroconfuso.mt</a>
		</div>
		<div class="hide-mobile choose-theme choose-theme-footer">
			<a id="theme-regular-footer" role="button" tabindex="4">s</a>
			<a id="theme-dark-footer" role="button" tabindex="5">m</a>
			<a id="theme-contrast-footer" role="button" tabindex="6">c</a>
			<a id="theme-system-footer" role="button" tabindex="7">p</a>
		</div>
		<div id="copyright"><a href="/drittijiet/" class="copyright">&copy; 2023-2025 Aphroconfuso et al</a></div>
		<div id="qrcode"><img src="/img/qr/appuntamenti.png" width="180" height="180" alt="QR code" /></div>
		<div id="url">https://aphroconfuso.mt/appuntamenti/</div>
	</nav>
</footer>

		</div>
		<aside id="scroll-tools" class="monthly-outlined">
			<p>
				<span id="progress">
					<!-- --></span></p>
		</aside>
	</body>
</html>
