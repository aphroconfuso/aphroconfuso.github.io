<!doctype html>
<html lang="mt" translate="no">

	<head>
		<meta charset="utf-8">
		
	<title>Es Sidr #3 “Kibli” ta’ Omar N’Shea · Aphroconfuso</title>
	<meta content="Moħbija fl-album tan-nanniet kien hemm tliet ritratti oħra li kienu meħuda f’dan iż-żmien ukoll. Minnhom insir naf li fl-aħħar tas-sena marru s-Salini Bay Hotel, jieklu, jixorbu u jiġbdu r-ritratti tax-show li kien hemm il-Pharaoh’s Den, ta’ żeffiena nisa bojod u twal u rqaq jiddandnu b’kostumi mżejna bil-lewlu, l-antaċċoli u r-rix. F’Diċembru kienu marru wkoll il-Buskett Road House. Hemm ritratt wieħed tiegħu u tagħha flimkien: ommi liebsa din il-libsa sewda Marokkina bħal kaftan tal-bellus bil-ħjata kulur id-deheb mal-għonq. Kienet il-libsa li kien xtralha u li kien riedha tilbes biex titrawwem fil-kultura Libjana li kien kitbilha dwarha. Kienet il-libsa mdendla fil-gwardarobba tal-kamra ż-żgħira għand in-nanna. Fl-ittri kien diġà beda jinsinwa biex tiffemminizza ruħha, biex tilbes bħal tfajliet oħra, biex titgħallem tkun fil-kumpanija tan-nisa, biex tagħmel affarijiet li huma eleganti, biex titkellem b’vuċi baxxa u b’ton delikat. U forsi ommi kienet qed tipprova tikkonforma dan iż-żmien? Jew forsi kienet għadha qed tipprova tagħmel sens mill-identità u s-sesswalità tagħha? Naf li fir-ritratti tagħha meta kienet waħedha, ħdejn il-karozzi li kellha, ommi kienet diġà bdiet tibdel id-dehra tagħha f’waħda l-ewwel androġena u mbagħad aktar maskili. Imma forsi ma’ Otman kienet qed tesperimenta? Forsi kien opportunità? Leħħa ta’ kosmopolitaniżmu? Forsi kien xi ħadd li setgħet timraħ miegħu? Forsi riedet wild biex tkun tista’ tidħol fil-loġika ta’ riproduzzjoni normattiva għan-nies omosesswali, u allura wara t-twelid tiegħi setgħet tieħu n-nifs fil-liżbjaniżmu? L-omm liżbjana kienet tnebbaħni li ma nistax nibqa’ ninħeba wara l-omosesswalità tiegħi biex niġġustifika l-fatt li ma rridx tfal. Ħafna qabel wennisni d-diskors dwar il-falsità tal-kontinwità normattiva, għal snin twal ġarrejt toqol kbir u sens ta’ ħtija li kont jien li waqqaft il-linja ta’ niesi b’din id-deċiżjoni. Darba qaltli li kien madwar iż-żmien li ltaqgħet ma’ Otman għat-tieni darba li l-omosesswalità kienet għadha kif daħlet, jew forsi aħjar ħarġet, fid-diskors pubbliku, li hi stess bdiet tqis b’serjetà possibbiltajiet ġodda ta’ kif setgħet tifhem lilha nnifisha." name="description">
	<meta property="og:image" content="https://aphroconfuso.mt/stampi/social_aphroconfuso_omar_nshea_es_sidr_3_9a86507593.jpg" data-pagefind-meta="image[content]">
	
		<meta name="author" content="Omar N’Shea">
	
	
	
	<meta name="twitter:card" content="summary_large_image">
	<meta name="twitter:site" content="@aphroconfuso">
	<meta name="twitter:creator" content="@aphroconfuso">
	<meta name="twitter:title" content="Es Sidr #3 “Kibli” ta’ Omar N’Shea">
	<meta name="twitter:description" content="Moħbija fl-album tan-nanniet kien hemm tliet ritratti oħra li kienu meħuda f’dan iż-żmien ukoll. Minnhom insir naf li fl-aħħar tas-sena marru s-Salini Bay Hotel, jieklu, jixorbu u jiġbdu r-ritratti tax-show li kien hemm il-Pharaoh’s Den, ta’ żeffiena nisa bojod u twal u rqaq jiddandnu b’kostumi mżejna bil-lewlu, l-antaċċoli u r-rix. F’Diċembru kienu marru wkoll il-Buskett Road House. Hemm ritratt wieħed tiegħu u tagħha flimkien: ommi liebsa din il-libsa sewda Marokkina bħal kaftan tal-bellus bil-ħjata kulur id-deheb mal-għonq. Kienet il-libsa li kien xtralha u li kien riedha tilbes biex titrawwem fil-kultura Libjana li kien kitbilha dwarha. Kienet il-libsa mdendla fil-gwardarobba tal-kamra ż-żgħira għand in-nanna. Fl-ittri kien diġà beda jinsinwa biex tiffemminizza ruħha, biex tilbes bħal tfajliet oħra, biex titgħallem tkun fil-kumpanija tan-nisa, biex tagħmel affarijiet li huma eleganti, biex titkellem b’vuċi baxxa u b’ton delikat. U forsi ommi kienet qed tipprova tikkonforma dan iż-żmien? Jew forsi kienet għadha qed tipprova tagħmel sens mill-identità u s-sesswalità tagħha? Naf li fir-ritratti tagħha meta kienet waħedha, ħdejn il-karozzi li kellha, ommi kienet diġà bdiet tibdel id-dehra tagħha f’waħda l-ewwel androġena u mbagħad aktar maskili. Imma forsi ma’ Otman kienet qed tesperimenta? Forsi kien opportunità? Leħħa ta’ kosmopolitaniżmu? Forsi kien xi ħadd li setgħet timraħ miegħu? Forsi riedet wild biex tkun tista’ tidħol fil-loġika ta’ riproduzzjoni normattiva għan-nies omosesswali, u allura wara t-twelid tiegħi setgħet tieħu n-nifs fil-liżbjaniżmu? L-omm liżbjana kienet tnebbaħni li ma nistax nibqa’ ninħeba wara l-omosesswalità tiegħi biex niġġustifika l-fatt li ma rridx tfal. Ħafna qabel wennisni d-diskors dwar il-falsità tal-kontinwità normattiva, għal snin twal ġarrejt toqol kbir u sens ta’ ħtija li kont jien li waqqaft il-linja ta’ niesi b’din id-deċiżjoni. Darba qaltli li kien madwar iż-żmien li ltaqgħet ma’ Otman għat-tieni darba li l-omosesswalità kienet għadha kif daħlet, jew forsi aħjar ħarġet, fid-diskors pubbliku, li hi stess bdiet tqis b’serjetà possibbiltajiet ġodda ta’ kif setgħet tifhem lilha nnifisha.">
	<meta name="twitter:image" content="https://aphroconfuso.mt/stampi/social_aphroconfuso_omar_nshea_es_sidr_3_9a86507593.jpg">
	<meta name="twitter:image:alt" content="Mara liebsa l-abjad tagħmel il-lipstick f&#39;mera b&#39;żewġ partijiet." data-pagefind-meta="image_alt[alt]">

		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json" crossorigin="use-credentials">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">
		<link rel="canonical" href="https://aphroconfuso.mt/omar-nshea-es-sidr-3-kibli/">
		<link rel="alternate" type="application/atom+xml" href="http://aphroconfuso.mt/atom.xml">
		<link rel="alternate" type="application/atom+json" href="http://aphroconfuso.mt/atom.json">
		<link rel="stylesheet" href="/css/style-50bf47d6.css">
		<script>
			var audioLoaded,
				audioUrls,
				author,
				body,
				bodyEnd,
				bodyHeight,
				bodyStart,
				bodyText,
				bookmarksArray,
				bookmarksList,
				bookmarksMenuElement,
				charactersPerPixel,
				charactersPerScreen,
				currentTime,
				duration,
				elapsedTime,
				hideScrollTools,
				lastReportedReadingTime,
				lastReportedScrollPosition,
				lastScrollPosition,
				message,
				issueMonth,
				issueMonthYear,
				newScrollPosition,
				pageHeight,
				pageReportingTitle,
				percentageProgress,
				placeText,
				podcastUrl,
				previousTime,
				progressElement,
				readingSpeed,
				reportingTitle,
				screenHeight,
				skippedTime,
				storyCompleted,
				storyId,
				storyType,
				sequenceEpisodeNumber,
				sequenceEpisodeTitle,
				timeStarted,
				pageTitle,
				wordcount,
				wordsPerPixel,
				wordsPerSecond,
				wordsPerSecondAudio,
				wordsPerScreen;

			audioLoaded = false;
			bookmarksArray = [];
			percentageProgress = 0;
			previousTime = [];
			storyCompleted = false;

			const urlSlug = location
				.pathname
				.replace(/\//g, '');
			const setCookie = (cname, cvalue, exdays = 36500) => {
				const d = new Date();
				d.setTime(d.getTime() + (exdays * 24 * 60 * 60 * 1000));
				let expires = "expires=" + d.toUTCString();
				document.cookie = cname + "=" + cvalue + ";" + expires + ";path=/";
			}
			const getCookie = (cname) => {
				let name = cname + "=";
				let decodedCookie = decodeURIComponent(document.cookie);
				let ca = decodedCookie.split(';');
				for (let i = 0; i < ca.length; i++) {
					let c = ca[i];
					while (c.charAt(0) == ' ') {
						c = c.substring(1);
					}
					if (c.indexOf(name) == 0) {
						return c.substring(name.length, c.length);
					}
				}
				return "";
			}
			var _paq = window._paq = window._paq || [];
			const analytics = (arrayInfo) => {
				if (location.host != 'aphroconfuso.mt') 
					console.log(arrayInfo);
				_paq.push(arrayInfo);
			}
			_paq.push(['disableCookies']);
			_paq.push(['enableJSErrorTracking']);
			_paq.push(['enableHeartBeatTimer']);
			_paq.push(['enableLinkTracking']);
			_paq.push(['trackPageView']);
			_paq.push(['trackVisibleContentImpressions']);
			(function () {
				var u = "//analitika.aphroconfuso.mt/";
				_paq.push([
					'setTrackerUrl', u + 'matomo.php'
				]);
				_paq.push([
					'setSiteId', location.host == 'aphroconfuso.mt'
						? '1'
						: '2'
				]);
				var d = document,
					g = d.createElement('script'),
					s = d.getElementsByTagName('script')[0];
				g.async = true;
				g.src = u + 'matomo.js';
				s
					.parentNode
					.insertBefore(g, s);
			})();
			const addRemoveFontSizeClass = (size) => {
				document
					.body
					.classList
					.remove('font-size-1', 'font-size-2', 'font-size-3', 'font-size-4')
				document
					.body
					.classList
					.add(`font-size-${size}`);
				localStorage.setItem('font', size);
			}
			// REVIEW
			const translateTheme = {
				'regular': 'regolari',
				'dark': 'skura',
				'contrast': 'kuntrast',
				'system': 'sistema'
			}
			const addRemoveTheme = (theme, stored) => {
				document
					.body
					.classList
					.remove('theme-regular', 'theme-dark', 'theme-contrast', 'theme-system')
				document
					.body
					.classList
					.add(`theme-${theme}`);
				localStorage.setItem('theme', theme);
				if (stored && theme == 'regular') 
					return;
				analytics([
					'trackEvent', 'Tema', `${stored
						? 'Tema storjata'
						: 'Tema nbidlet'}`,
					translateTheme[theme]
				]);
			}
			const initialiseAfterBody = () => {
				document
					.body
					.classList
					.add(location.hostname.replace(/\.?aphroconfuso\.mt/, '') || 'production');
				addRemoveFontSizeClass(localStorage.getItem('font') || 1);
				addRemoveTheme(localStorage.getItem('theme') || 'regular', true);
				if (localStorage.getItem(`tw-${urlSlug}`)) {
					document
						.body
						.classList
						.add('trigger-warning-closed');
				}
			}
		</script>
		<script src="../script/script-9d62e3.js" type="module"></script>
	</head>
	<body class="show-nav this-month-gunju">
		<script>
			initialiseAfterBody();
		</script>
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<div id="logo-container-wrapper">
					<div id="logo-container">
						<a href="/">
							<img src="/img/logo-4C4845.svg" id="logo" alt="logo: Aphroconfuso"/>
						</a>
					</div>
					<menu class="hide-mobile" id="menu-carousels">
						<li class="abecedaire">
							<a href="/abeċedarju/">Abeċedarju</a>
						</li>
						<li>
							<a href="/almanakk-ġunju/">Almanakk</a>
						</li>
					</menu>
					<menu class="hide-mobile" id="menu-collections">
						<li class="main-menu-collection">
							<a href="/indħil-barrani/">
								<span class="collection-2 main-menu-collection-span">Indħil Barrani</span></a>
						</li>
						<li class="main-menu-collection">
							<a href="/il-kliem-fit-teorija/">
								<span class="collection-3 main-menu-collection-span">Il-Kliem fit-Teorija</span></a>
						</li>
					</menu>
				</div>
				<input id="menu-toggle" type="checkbox"/>
				<label class='menu-button-container' for="menu-toggle">
					<span style="display: none">Mobile biss: iftaħ il-menu</span>
					<div class='menu-button'></div>
				</label>
				
				<menu id="menu-main">
					
					<li class="hide-laptop main-menu-collection">
						<a href="/indħil-barrani/">
							<span class="collection-2 main-menu-collection-span">Indħil Barrani</span></a>
					</li>
					<li class="hide-laptop main-menu-collection">
						<a href="/il-kliem-fit-teorija/">
							<span class="collection-3 main-menu-collection-span">Il-Kliem fit-Teorija</span></a>
					</li>
					<li class="hide-laptop a-links">
						<a href="/abeċedarju/">Abeċedarju</a>
						<a href="/almanakk-ġunju/">Almanakk</a>
					</li>
					<li>
						<a href="/appuntamenti/">Appuntamenti</a>
					</li>
					<li>
						<a href="/kontributuri/">Kontributuri</a>
					</li>
					<li>
						<a href="/werrej/">Werrej</a>
					</li>
					<li>
						<a href="/djarju/">Djarju</a>
					</li>
					<li>
						<a href="/sensiliet/">Sensiliet</a>
					</li>
					<li>
						<a href="/podcast/">Podcast</a>
					</li>
					<li class="hide-mobile">
						<a href="/kotba/" class="menu-kotba">Kotba</a>
					</li>
					<li class="hide-laptop choose-theme">
						<a id="theme-regular" role="button" tabindex="0">s</a>
						<a id="theme-dark" role="button" tabindex="1">m</a>
						<a id="theme-contrast" role="button" tabindex="2">c</a>
						<a id="theme-system" role="button" tabindex="3">p</a>
					</li>
					<li>
						<a href="/dwarna/">Dwarna</a>
					</li>
					<li class="hide-laptop">
						<a href="/kotba/">Kotba</a>
					</li>
					<li class="hide-laptop">
						<a href="/kolofon/">Kolofon</a>
					</li>
					<li>
						<a href="/newsletter/">Newsletter</a>
					</li>
					<li class="hide-laptop">
						<a href="/privatezza/">Privatezza</a>
					</li>
					<li>
						<a href="/bookmarks/">Bookmarks<span id="bookmarks-number"></span></a>
					</li>
					<li class="hide-laptop choose-theme" id="text-size-adjust">
						<a id="font-size-1" role="button" tabindex="8">a</a>
						<a id="font-size-2" role="button" tabindex="9">a</a>
						<a id="font-size-3" role="button" tabindex="10">a</a>
						<a id="font-size-4" role="button" tabindex="11">a</a>
					</li>
				</menu>
				<input class="hide-mobile" type="text" id="search-input" placeholder="fittex..." autocomplete="off" auto-fill="off" type="text" autocapitalize="none" enterkeyhint="search"/>
				<ul id="search-results">
					<!-- -->
				</ul>
				
				<div id="brownline"></div>
			</nav>
			<div id="message">
				<!-- -->
			</div>
			<main id="skipto">
				
	<article class="content mejju esej story story-147 sequence-8 " data-pagefind-meta="class[class]" data-pagefind-body>
		<header>
			<ul>
				<li class="header-label" data-pagefind-meta="header">
					
						<a href="/mejju-2025/">Mejju 2025</a>
					
				</li>
				
			</ul>
			
				<h1 data-pagefind-meta="title">
					
						<a href="/omar-nshea-es-sidr/">Es Sidr</a>
					
					
						<span class="episode-number">#3</span>
					
					
				</h1>
			
			
				<h3>Kibli</h3>
			
			

	
	<h2 data-pagefind-meta="author">
		
		
			
			
				
					
						<a class="author" href="/omar-nshea/">Omar <l-m>N’Shea</l-m></a>
					
					
	</h2>





			
				
					<section id="epigraphs" class="body-text">
					
					<figure class="epigraph">
						Dak li hemm ġo fik se nobogħdu għall-kumplament ta’ ħajti.
						
							<figcaption>Otman Salem Otman, 15 ta’ Lulju 1972</figcaption>
						
					</figure>
					
					</section>
				
			
		</header>
		<div class="container">
			
			<section id="grid-max-panel-right-top">
				
				
				
				
				
				<div class="promo bookmark-shortcut">
					<!-- -->
				</div>
			</section>
			<section id="grid-body" data-pagefind-weight="7">
				
					
						<section class="body-text">
							<p><span class="initial"><span class="dropcap drop-I">I</span><l-m>r-riħ</l-m></span> li jvenven ’il &nbsp;fuq lejn <l-m>it-Tripolitanja</l-m> u <l-m>l-Mediterran</l-m> ma jsib <l-m>l-ebda</l-m> xkiel hu u tiela’ <l-m>min-naħa</l-m> t’isfel <l-m>tal-Libja</l-m>. M’hemmx muntanji li jwaqqfuh jew jikkalmawh. Jiltaqa’ biss ma’ ftit għoljiet, <l-m>l-ogħla</l-m> fosthom ta’ tmien mitt metru u allura mhux biżżejjed biex twaqqaf <l-m>il-kibli</l-m> milli jibqa’ tiela’ għal alla tiegħu jġorr eluf ta’ tunnellati ta’ ramel lejn <l-m>il-baħar</l-m>. <l-m>L-għoljiet</l-m> ixeqilbu u mbagħad jimteddu fuq Ġefara, dik <l-m>il-medda</l-m> kbira ta’ art li tħalli lil Tripli, Żuwara u Es Sidr igawdu <l-m>t-temp</l-m> tajjeb kważi <l-m>s-sena</l-m> kollha. Meta jqum <l-m>ir-riħ</l-m> fid-deżert, <l-m>il-kanvas</l-m> tat-tined jibda <l-m>l-ewwel</l-m> iperper u wara jissara donnu jrid jitqaċċat <l-m>mill-irbit</l-m>. <l-m>Il-weraq</l-m> tal-palm iħaxwex u jħaxwex, u meta <l-m>r-riħ</l-m> iżid jinstabat u jfaqqa’ qisu biċċiet <l-m>tal-injam</l-m> jitqatlu ma’ xulxin; <l-m>iz-zkuk</l-m> iżaqżqu u jitbandlu, jitgħawġu u jingħu, jokorbu u jiddrittaw, jistrieħu u jerġgħu jibdew jissaraw biex jixpakkaw. Malli <l-m>x-xefaq</l-m> iżellaq <l-m>l-ewwel</l-m> dawl, foga ħamra ta’ ramel iċċajpar kullimkien. <l-m>L-arja</l-m> tiħxien u titqal, toqol li jserraħ fuq <l-m>il-kpiepel</l-m> t’għajnejk u jbexxaqhomlok, qajla tagħraf lil min qiegħed quddiemek. <l-m>Il-kibli</l-m> jdawwar <l-m>il-belt</l-m> f’deżert. Idardar <l-m>il-baħar</l-m>. <l-m>Ir-ramel</l-m> sħun u bajdani jsir niedi u griż. Meta jasal, <l-m>il-kibli</l-m> jimla <l-m>bir-ramel</l-m> aħmar <l-m>it-toroq</l-m>, <l-m>il-karozzi</l-m> u <l-m>d-djar</l-m>, ramel li jistrieħ fuq xfar <l-m>l-għajnejn</l-m>, jidħol jistaħba <l-m>mal-ħanek</l-m>, iqarmeċ taħt <l-m>id-dras</l-m>, u jinżel jigref <l-m>l-inforra</l-m> tal-pulmun. Jiffjamma <l-m>l-arja</l-m>. Imarrad <l-m>il-bliet</l-m>. Jixħet satar ta’ foga mdardra, imħammra b’taħlita ta’ majka, klorit, tafal u kwarz qisha tiċpisa demm, bħal magħmul <l-m>fl-arja</l-m>. U <l-m>l-kibli</l-m> jibqa’ tiela’ ’l &nbsp;fuq, iġorr miegħu partiċelli virali u batterji. Jitfa’ <l-m>fil-baħar</l-m> il-ħadid, <l-m>il-potassju</l-m>, <l-m>il-fosfru</l-m> u <l-m>n-nitroġenu</l-m> u jiffertilizza <l-m>l-wiċċ</l-m> tal-ilma. Jibda sekwestru <l-m>tal-karbonju</l-m> li joħloq komunitajiet ta’ mikroorganiżmi li jaqbdu <l-m>mal-plankton</l-m> mejjet, itaqqluh u jgħarrquh <l-m>fil-fond</l-m>. Xejn ma jwaqqfu milli jħott <l-m>ir-ramel</l-m> tad-deżert <l-m>fil-bliet</l-m> kostali ta’ Żuwara u Es Sidr; meta jixħtu, jaqa’ maġenb <l-m>l-għaram</l-m> tar-ramel abjad lellux li kien ġab miegħu <l-m>l-Grigal</l-m> u qiegħdu tul <l-m>il-kosta</l-m> kollha. U bejniethom, ftit metri ta’ steppa għerja mċappsa, terren immewweġ li xi kultant jiġi kkultivat biex jirgħu <l-m>n-nagħaġ</l-m> u <l-m>l-mogħoż</l-m>. Imma <l-m>l-ekwilibriju</l-m> huwa immensament prekarju u ftit biss trid biex tisfratta <l-m>l-bilanċ</l-m> ekoloġiku kollu. <em><l-m>Il-kibli</l-m> tella’ miegħu <l-m>l-ġinnijiet</l-m> tad-deżert li tajruni ’l &nbsp;bogħod minn ommi u ġabuni hawn</em>, kien jgħidli Salah meta kont żgħir. <em>Meta wasal għandna, imlielna <l-m>d-dar</l-m> bil-magħmul, u dewwaqli <l-m>l-apokalissi</l-m>.</em></p>
<p class="break"><span class="initial"><span class="dropcap drop-I">I</span><l-m>l-kitba</l-m></span> ta’ Otman bdiet titjieb. Beda jikteb sew <l-m>bil-magħqud</l-m> u <l-m>s-sentenzi</l-m> fihom inqas żbalji grammatiċi. Bejn <l-m>l-Ingliż</l-m> li kien qed jisma’ fuq <l-m>ir-radju</l-m> kull filgħaxija, <l-m>il-qari</l-m> u <l-m>l-ħbiberiji</l-m> li beda jagħmel fuq <l-m>il-post</l-m> tax-xogħol, <l-m>l-Ingliż</l-m> tiegħu beda jsir iktar familjari u <l-m>l-idjoma</l-m> iktar mexxejja. <l-m>Fil-11</l-m> ta’ Ottubru 1972 irrispondieha għaż-żewġ ittri li kitbitlu <l-m>fit-2</l-m> u <l-m>fit-3</l-m> tal-istess xahar. Kien għadu kif beda <l-m>s-sawm</l-m>, erbat ijiem qabel. <em>Iebsa ma tikolx, ma tixrobx u ma tpejjipx <l-m>mill-erbgħa</l-m> ta’ filgħodu <l-m>sas-sebgħa</l-m> ta’ filgħaxija. Jien li jdejjaqni mhux li ma nikolx jew ma nixrobx; jien <l-m>it-tipjip</l-m> jeqridni. Inkun mejjet biex inqabbad sigarett. U ovvjament nimtela tilja nervi u nispiċċa <l-m>l-ħin</l-m> kollu burdata ħażina. U iktar qed ninqata’ waħdi issa. Kulħadd għadu jredden fuq <l-m>il-funerali</l-m> tal-fedajin Palestinjani li ġabu hawn <l-m>mill-Ġermanja</l-m>. Inżilna qalb <l-m>il-folol</l-m>, eluf ta’ nies kien hemm, kulħadd jitlob waqt li <l-m>t-twiebet</l-m> tal-fedajin bdew joqomsu qishom <l-m>it-tebut</l-m> ta’ Nasser fuq eluf ta’ jdejn. Imxew bihom minn Pjazza Italja saċ-ċimiterju ta’ Sidi Munaidiss, kulħadd jgħajjat biex <l-m>l-Iżrael</l-m> jinqered darba għal dejjem. Kulħadd għadu jitkellem fuqhom imma mbagħad ngħidlek iktar la narak għax bħalissa moħħi biss fik — ’qas nista’ nemmen li għadek tridni wara li ilna ma naraw lil xulxin tliet snin u xahrejn. Mejjet biex inkun ħdejk; għandi qalbi qed tfur għalik. Qalbi, intik kelma ta’ raġel li se niżżewġek. Jien ma jindaħalli assolutament ħadd; jien <l-m>is-sid</l-m> ta’ ħajti. Niddeċiedi jien. Issa tara kif nixtri kollox għad-dar. Anki karozza.</em> Jgħidilha li <l-m>l-Libja</l-m> pajjiż enormi, li għandu ġenn biex idawwarha <l-m>mal-postijiet</l-m> li jaf u juriha <l-m>l-ġmiel</l-m> li hemm. <em>Imma ħallina <l-m>mil-Libja</l-m> issa. Għidli kollox, jekk jogħġbok, għidli dak kollu li qed tagħmel.</em> Hi bagħtet tgħidlu li qed tbati meta tara <l-m>t-televixin</l-m> u taqra, u weġibha li la jasal kien se joħodha għand <l-m>tal-għajnejn:</l-m> <em>imma għax ma tmurx waħdek? Għax se toqgħod tistenna lili u tgħarraq għajnejk?</em> ’Qas hu ma kien qed iħossu tajjeb: <em>din mhix ħajja; suppost ilna miżżewġin tliet snin u kieku żżewwiġna meta ltqajna, kieku għandna <l-m>t-tfal</l-m> issa. </em>Xebbgħuh <l-m>in-nies</l-m> jistaqsuh għala għadu mhux miżżewweġ<em>: u tifhimhom, għax ftit snin oħra nibdew nixjieħu u mbagħad għidli int kif se nsibu lil min jieħu ħsiebna.</em></p>
<p>Reġa’ kitbilha tlett ijiem wara, <l-m>fl-14</l-m> ta’ Ottubru 1972.<strong> </strong>Beda jinkwieta għax ma reġax sema’ mingħandha f’Ottubru<strong> </strong>u jaf li tħobb iġġerri <l-m>bil-karozza</l-m> għax spiss tgħidlu <l-m>fl-ittri</l-m> tagħha kemm kienet tieħu gost tagħfsilha <l-m>l-karozza</l-m> ġdida li kienet xtrat. Għandi ħafna ritratti tagħha ta’ <l-m>daż-żmien</l-m>, ħdejn <l-m>il-karozzi</l-m> li tixtri u spiss terġa’ tpartat ma’ oħrajn iktar ġodda. Jgħidilha li f’Ottubru kienu waslu żewġ Maltin oħra f’Es Sidr, wieħed ta’ 38 sena <l-m>mill-Mosta</l-m> u <l-m>l-ieħor</l-m> ta’ xi ħamsin sena <l-m>mill-Gżira</l-m>, <l-m>it-tnejn</l-m> mekkaniks <l-m>tal-marina</l-m>. <em>Imma qed igergru għax <l-m>il-paga</l-m> mhix tajba biżżejjed — qed jitolbu 250 lira sterlina <l-m>fix-xahar</l-m> imma qed jaqilgħu biss 160</em>. <em><l-m>Il-kumpanija</l-m> ma tridx taf u tgħidx kemm huma rrabjati u mdejqin hawn. Wieħed minnhom inqabad <l-m>fil-ġenn</l-m> tal-funerali li kien hemm Tripli meta wasal minn Malta. </em>Jibagħtilha <l-m>l-awguri</l-m> għal għeluq sninha u jgħidilha li għandu rigal għaliha, libsa <l-m>tan-nisa</l-m> stil Marokkin: <em>Nixtieq nibgħathielek imma nibża’ li tintilef <l-m>fil-posta</l-m>. U veru rrid narak biha, narak liebsa libsa bħal nisa oħra. Se tagħmel xi ħaġa biex tiċċelebra? Kemm nixtieq qiegħed hemm ħa ngawdi miegħek jien ukoll. Inħobbok, inħobbok imma għadek ma bgħattlix ritratt tiegħek <l-m>fil-karozza</l-m> ħa nara <l-m>x’karozza</l-m> xtrajt. Iktibli, veru, għax qed ninkwieta fuqek, li ġralek xi ħaġa jew li weġġajt.</em></p>
<p><l-m>Fit-18</l-m> ta’ Novembru 1972 kitbilha li ġurnata qabel irċieva żewġ ittri mingħandha imma li kien ċar li mhux <l-m>l-ittri</l-m> kollha li tibgħatlu bdew jaslulu. Jagħtiha <l-m>x’tifhem</l-m> li jaf għalfejn mhux qed jirċievu <l-m>l-ittri</l-m> ta’ xulxin u li waħda <l-m>mill-ittri</l-m> li bagħtitlu damet <l-m>sbatax-il</l-m> ġurnata biex waslet; imma jispjegalha la jasal Malta. Waqt li naqra dawn <l-m>l-ittri</l-m> tal-aħħar xhur <l-m>tal-1972</l-m>, nibda nissuspetta li Otman kien qed jibża’ jikteb ċerti dettalji. Ftit <l-m>mill-korrispondenza</l-m> ta’ bejniethom bdiet tintilef jew iddum ħafna biex tasal, u wħud <l-m>mill-paġni</l-m> jew ritratti bdew jisparixxu. Jgħidilha biex tirrispondi din <l-m>l-ittra</l-m> tal-aħħar u tieqaf tiktiblu: qed jiċċekkjaw <l-m>l-ittri</l-m> kollha issa, u <l-m>l-posta</l-m> qed iddum sew. <em>Kollha qed jiftħuhom <l-m>l-ittri</l-m>. Kulħadd jaf <l-m>x’inhu</l-m> għaddej. Missieri qalli li xi ġimagħtejn ilu nqabad ajruplan <l-m>tal-Lufthansa</l-m> minn Beirut u tniżżel hawn. <l-m>In-nies</l-m> isefsfu li se jinqala’ <l-m>l-inkwiet</l-m>. U qed jiġu għal xi nies, jistaqsu ħafna mistoqsijiet. Missieri qalli li arrestaw wieħed minn fuq <l-m>ix-xogħol</l-m> tiegħu, ħadd ma jaf għala. Imma qalli li kien hemm xi kliem dwaru, li kien raġel pervertit. Imma hawnhekk ħadd m’għadu jitkellem. Kulħadd qed jibda jibża’<span class="pullsemi">.</span> </em>F’dawn <l-m>ix-xhur</l-m>, waqfet ukoll <l-m>il-kritika</l-m> politika li spiss kien jikteb dwarha <l-m>fl-ittri</l-m> tal-bidu. Jgħidilha biss li se jkellimha sew meta jiltaqgħu wiċċ imb wiċċ. <em>Għala bdiltha?</em> <em>Sabiħa imma nispera li b’saħħitha. Tħobb wisq iġġerri <l-m>bil-karozza</l-m>.</em></p>
<p>Qalilha li kienu kważi waslu <l-m>fl-aħħar</l-m> tar-Ramadan u <l-m>tas-sawm</l-m> li kien qed ikiddu.<em> </em>U kellu aħbar tajba <l-m>fl-aħħar</l-m><em>: ġej Malta. Jekk kollox imur kif nixtieq, nasal <l-m>fis-16</l-m> jew <l-m>fis-17</l-m> jew <l-m>fit-18</l-m> ta’ Diċembru; jekk le, nasal <l-m>fit-22</l-m> jew <l-m>fit-23</l-m>. Se nipprova noqgħod għal tliet ġimgħat jew erbgħa. Imma <l-m>l-ġimgħa</l-m> d-dieħla nibgħat ngħidlek eżatt meta se nasal. Tiktiblix għalissa. Sakemm tasal <l-m>l-ittra</l-m> tiegħek, inkun qiegħed ħdejk. </em>Jistaqsiha biex issiblu post fejn jista’ joqgħod waħdu għax ma jħobbx joqgħod għand <l-m>in-nies</l-m> u jgħidilha li għandha tafdah. Jistaqsiha wkoll jekk hemmx ħwienet li jbigħu qomos u qliezet sbieħ. <em>U sib post fejn nistgħu mmorru għall-Milied u <l-m>l-Ewwel</l-m> tas-Sena, u noħodkom kollha jien, lilek u <l-m>l-familja</l-m> tiegħek, niċċelebraw flimkien. Imma obdini <l-m>fil-Milied</l-m> u ilbes <l-m>il-libsa</l-m> sabiħa li xtrajtlek <l-m>mill-Marokk</l-m>.</em></p>
<p class="break"><span class="initial"><span class="dropcap drop-F">F</span><l-m>l-ittri</l-m></span> <l-m>tal-bidu</l-m> ta’ Diċembru beda ġej <l-m>id-dubju</l-m>. <em>Ma nafx xi ġralek. Għala mhux tibgħatli ritratti tiegħek? Mhux qed tafdani li qed inżommhom fuqi? Taħseb li qed ngħaddihom lil irġiel oħra jew inħallihom jiġru? Jew li qed jaħtfuhom <l-m>l-uffiċjali</l-m> tal-gvern biex jedhew bihom? U għala qed tiktibli b’ton biered sew? Ma nafx xi ġralek. </em><l-m>Fil-folder</l-m> Dex sibt ittra, u żewġ kopji tagħha, li kienet bagħtitlu <l-m>l-kumpanija</l-m> Oasis Oil wara li laqgħet <l-m>it-talba</l-m> tiegħu li jieħu tnejn u erbgħin jum off. Hemeż <l-m>l-ittri</l-m> mal-kitba tiegħu biex juriha li kien minnu li ġej Malta. Qatt ma kont qrajthom sew dawn <l-m>l-ittri</l-m> li kitbet <l-m>il-kumpanija</l-m> imma dan <l-m>l-aħħar</l-m> indunajt li, peress li huma miktubin <l-m>bl-Għarbi</l-m>, allura forsi stajt insib <l-m>il-kunjom</l-m> proprju tiegħu. <l-m>L-ittra</l-m> tindirizzah <l-m>fit-tielet</l-m> persuna u tirreferi għalih b’ismu komplet. Ma tantx hu mbiegħed wisq minn kif ġie trażliterat <l-m>fl-Anglosassonu</l-m>, però huwa differenti. Issa li naf <l-m>x’kien</l-m> ismu proprju, u allura ismi proprju, jibdew deħlin ħsibijiet li qatt ma ridthom.</p>
<p><l-m>Il-leave</l-m> kien se jibda <l-m>fit-13</l-m> ta’ Diċembru u <l-m>l-pjan</l-m> kien li <l-m>l-ewwel</l-m> imur Tripli għal ftit ġranet u mbagħad itir lejn Malta <l-m>fis-17</l-m> ta’ Diċembru. <l-m>L-ajruplan</l-m> tal-linja Libyan Arab Airlines kellu jinżel f’Ħal Luqa <l-m>fit-8:30pm</l-m><em>. Oħti tixtieq ħafna tiġi miegħi imma għandha <l-m>l-iskola;</l-m> però tibda <l-m>l-btajjel</l-m> fil-11 ta’ April 1973 u wegħedtha li se nġibha Malta miegħi. Oħti tħobb ħafna tieħu <l-m>r-ritratti;</l-m> dak li bgħattlek fejn <l-m>il-baħar</l-m> bil-kitarra hi ħaditu. Tixtieq tiktiblek imma <l-m>l-Ingliż</l-m> tagħha għadu batut wisq. Qed titgħallem imma.</em></p>
<p>Imma <l-m>fl-aħħar</l-m> ittra li bagħtilha qabel wasal Malta, dik li kiteb <l-m>fl-4</l-m> ta’ Diċembru 1972, qalilha li kien għadu kif irċieva ħames ittri f’daqqa mingħandha. <l-m>L-ittri</l-m> mlewh <l-m>bil-ferħ</l-m>, biss waħda minnhom dejqitu għaliex fiha qaltlu li probabbli ġej Malta biex jorqod magħha u mhux għax irid li jkunu verament flimkien. Jgħidilha li dan mhux minnu, li m’għandu <l-m>l-ebda</l-m> intenzjoni li jfittixha biss għas-sess, li jrid juriha kemm hu kapaċi jġib ruħu sew, juriha li jaf joqgħod bla mara. <em>Issa tara, nagħmlu kif trid int. Jekk trid li ma mmissekx, nobdi. </em>Imma jfakkarha li jrid joqgħod waħdu, li jixtieq li ssiblu appartament xi mkien ċentrali ħa jkun jista’ joħroġ jixtri biex isajjar u jagħmel <l-m>il-qadi</l-m>, <em>u mhux biex immur infittex <l-m>is-sess</l-m> ma’ nies oħra u nġibhom <l-m>id-dar</l-m>. Jien tiegħek mhux ta’ ħaddieħor. </em>X<em>’se tagħmel? Se tkun qed tistennieni <l-m>l-ajruport</l-m>?</em></p>
<p class="break"><span class="initial"><span class="dropcap drop-O">O</span>tman</span> wasal Malta <l-m>fis-17</l-m> ta’ Diċembru 1972, tliet snin wara li kienu ltaqgħu għall-ewwel darba. Hawnhekk ikolli ndur għal arkivju ieħor biex nipprova nsir naf kif qattgħu <l-m>l-ħin</l-m> tagħhom f’dak <l-m>ix-xahar</l-m>. Bdejt infittex <l-m>fil-file</l-m> Dex biex nara nsibx xi noti. Sibt envelopp b’xi karti rqaq, kważi trasparenti, karta ħarir li bħalha kien ikun hemm <l-m>fl-albums</l-m> tar-ritratti bejn paġna u oħra. Fuqhom kien qed jgħallimha tikteb <l-m>bl-Għarbi:</l-m> hi tniżżel <l-m>il-kelma</l-m> bl-Ingliż fuq <l-m>ix-xellug</l-m> u fuq <l-m>il-lemin</l-m> hu jikteb <l-m>l-ekwivalenti</l-m> bl-Għarbi korsiv. Nibda ninduna li għallimha tikteb u għalhekk għandha <l-m>l-kitba</l-m> tixbah sew lil tiegħu. Wara ftit kliem, bdew ġejjin sentenzi sħaħ. Nipprova nġib kemm nista’ dettalji dwar <l-m>iż-żjara</l-m> tiegħu <l-m>mill-ittri</l-m> li bagħtilha meta reġa’ lura Tripli f’Jannar: insib li kien għadda <l-m>l-Milied</l-m> u <l-m>l-Ewwel</l-m> tas-Sena hawn, ġo flett fi Triq Sir William Reid, <l-m>il-Gżira</l-m>, u kien spiss imur jixrob <l-m>il-bar</l-m> ta’ Bruno, fejn xi drabi kienet tmur miegħu hi. Għandi memorja distanti immens ta’ dan <l-m>il-post</l-m> u <l-m>tas-sid</l-m>, però tiġi lura <l-m>bil-mod</l-m> il-mod meta nħalli <l-m>l-ħsieb</l-m> jimlieli <l-m>l-memorja</l-m> bl-irwejjaħ u <l-m>l-ħsejjes</l-m> minn tfuliti, riħa qarsa ta’ birra twaħħal <l-m>mal-art</l-m> kmieni filgħodu, ta’ rmied u loqmijiet <l-m>tas-sigaretti</l-m>, ta’ purtieri mbaskta <l-m>bid-dħaħen</l-m> tat-tabakk, ta’ għaraq u adrenalina li rħew <l-m>fil-post</l-m> dawk li kienu hemm jiżżagħblu <l-m>l-lejl</l-m> ta’ qabel, ta’ bewl imranġat mhux maħsul. Jibda ġej lura wkoll <l-m>it-tqarmiċ</l-m> tat-tazzi mkissrin taħt <l-m>is-sandli</l-m> tal-plastik isfar li kont nilbes <l-m>fis-sajf</l-m> biex meta ngħum bih ma jidħollix <l-m>ix-xewk</l-m> tar-rizzi. Forsi ommi kienet taħdem hemm? Ma kien hemm ebda raġuni oħra għala filgħodu konna mmorru biex tkellem lil Bruno u hu jtini flixkun kannella <l-m>bit-tikketta</l-m> roża mimli juice <l-m>tal-ħawħ</l-m> u jħallini ndoqq <l-m>id-diski</l-m> fil-jukebox. Niftakar <l-m>l-aċċent</l-m> ta’ Bruno, u <l-m>mal-memorja</l-m> ta’ leħnu jidħlu jtektku bħat-tkaken <l-m>tas-sinjorini</l-m> fuq <l-m>l-irħam</l-m> tad-dar <l-m>tal-Iklin</l-m> memorji oħra: Salah jixxengel ’il &nbsp;barra <l-m>biż-żarbun</l-m> kulur <l-m>id-deheb</l-m> f’idu u <l-m>l-lapes</l-m> t’għajnejh imżelleġ, igemgem <l-m>il-kliem</l-m> ta’ diska minn taħt <l-m>l-ilsien;</l-m> Mahdi u xi Libjani oħra ħerġin <l-m>mill-bieb</l-m> jitpeċpċu xħin tolqothom <l-m>ix-xemx</l-m>. Niftakar xi nisa xagħarhom miżbugħ isfar li kienu jaqbdu miegħi u jistaqsuni biex nurihom fejn qiegħda <l-m>d-duda</l-m>. U jien nistħi. U kulħadd jidħaq. Imma <l-m>l-memorja</l-m> tieqaf ħesrem hemm. Dan <l-m>l-aħħar</l-m> kont sibt dokument online dwar kwistjoni li Bruno kellu <l-m>l-Qorti</l-m> ta’ Malta, imma ma rġajtx sibtu issa li veru nixtieq naqrah.</p>
<p>Minbarra <l-m>l-karti</l-m> li fuqhom kien qed jgħallimha tikteb <l-m>bl-Għarbi</l-m>, sibt ukoll ftit ritratti <l-m>bid-data</l-m> ta’ Diċembru 1972. Sibthom moħbijin <l-m>ġol-inforra</l-m> ta’ album <l-m>tal-ġilda</l-m> kannella mimli ritratti <l-m>tal-ewwel</l-m> safra li ħaduni magħhom ommi, Sylvia u Peter, Ruma. Kelli sena u <l-m>fir-ritratti</l-m> mhux ċar <l-m>x’inhi</l-m> eżattament <l-m>ir-relazzjoni</l-m> ta’ bejniethom. Kont naf li f’għajnejn ommi, <l-m>ir-ritratti</l-m> kienu <l-m>l-arkivju</l-m> personali <l-m>tal-familja</l-m> żgħira tagħna u jekk kienet titkellem biss ftit dwar <l-m>il-passat</l-m>, leħinha u ġrajjietha spiss kont insibhom <l-m>fir-ritratti</l-m>. Ommi kienet iġġorr kamera <l-m>tar-ritratti</l-m> kull fejn tmur, u jien qatt ma rmejt ritratt li ħadet hi jew li żammet. Illum inżomm ritratt tagħha waqt li qed tiġbed ritratt <l-m>tal-mara</l-m> li kienet tħobb, għax jien hekk niftakarha, tħares lejn <l-m>id-dinja</l-m> u <l-m>l-maħbubin</l-m> tagħha <l-m>mil-lenti</l-m> ta’ kamera <l-m>tar-ritratti</l-m>. Kienet toħodha kontrija sew meta kont nirrifjuta li toħodli ritratt f’xi avveniment li għaliha kien importanti. Nhewden spiss fuq <l-m>x’se</l-m> nagħmel <l-m>bir-ritratti</l-m> kollha li ħadet, li ħallietli ġo albums mimlijin stampi kkurdati f’sekwenza li biha riedet tgħidli storja. <l-m>Fl-esej</l-m> tiegħu “Between Memory and History: Les Lieux de Mémoire”<span class="pull">,</span> Pierre Nora jsostni li <l-m>l-memorja</l-m> moderna hija “arkivjali” għaliex “tiddependi kompletament fuq <l-m>il-materjalità</l-m> tat-traċċi, <l-m>l-immedjatezza</l-m> tar-reġistrazzjoni, u <l-m>l-viżibbiltà</l-m> tal-immaġni”<span class="pull">.</span> Nora jgħid li <l-m>l-memorja</l-m> hija dawk <l-m>il-proċessi</l-m> li bihom <l-m>il-passat</l-m> jista’ jiġi lura għandna, proċessi magħmula minn regoli u prattiki li jiggvernaw <l-m>il-preżent</l-m>, li jipprovdu <l-m>l-qafas</l-m> biex <l-m>it-tifkira</l-m> tista’ sseħħ. Jgħid ukoll li “nitkellmu tant fuq <l-m>il-memorja</l-m> għax fadal tant ftit minnha”<span class="pull">.</span> Ritratt jaf jibni dak <l-m>il-proġett</l-m> ta’ tifkir, imma jaf ukoll iħottu, ibandlu bejn <l-m>l-inkonxju</l-m> ottiku li ritratt jippreserva imma li <l-m>l-għajn</l-m> mhux dejjem tara, u <l-m>l-konxju</l-m> li jiffiltra dak li hu ppreservat. Dawk biss għandi jien, ritratti. Ritratti, u teoriji dwar <l-m>ir-ritratti</l-m>. Għandi ritratti li jimlew <l-m>il-vojt</l-m> ta’ stejjer li ntesew, li ħadd ma ried jiftakarhom, li kulħadd beża’ minnhom, li tħassru. Inħares lejn dawn <l-m>ir-ritratti</l-m> li huma <l-m>l-arkivju</l-m> li minnu nipprova nibni <l-m>t-tieni</l-m> żjara ta’ Otman, imma ninduna li għamilt ħajti noħloq affett wara ieħor <l-m>mir-ritratti</l-m>, li qed ngħix esperjenza li <l-m>fil-verità</l-m> qatt ma għaddejt minnha jien, li hija tiegħi mhux għax għextha f’mod immedjat imma għax ġibtha minn ritratt. Alison Lansberg issejjaħ dan <l-m>il-proċess</l-m> wieħed ta’ “memorja prostetika” fejn <l-m>ir-ritratt</l-m> iħallina nesperjenzaw memorji li mhumiex tagħna direttament imma li kapaċi ninternalizzawhom daqslikieku kienu. Bla ma naf, insibni naħseb fuq kemm kellha raġun Audre Lorde meta kitbet li <l-m>l-ġenealoġija</l-m> tal-identità tagħna hija magħmula mhux biss minn dak li kien preżenti f’ħajjitna imma anki minn dak li ma kienx. Għax jekk Otman qatt ma kien fiżikament f’ħajti, kien preżenti <l-m>mir-ritratti</l-m> tiegħu li kien hemm imxerrda <l-m>mad-dar</l-m> tan-nanniet, uħud għall-wiri, oħrajn moħbijin <l-m>fil-kxaxen</l-m> bejn srievet <l-m>tad-dota</l-m> li nannti kienet twarrab għan-neputijiet, u oħrajn ġo kaxxi maqfula <l-m>fil-gwardarobba</l-m> tagħha. U minn dawn <l-m>ir-ritratti</l-m> li spiss kont infittex waqt li kulħadd ikun rieqed — nipprova niftaħ <l-m>il-kxaxen</l-m> u <l-m>l-gwardarobbi</l-m> mingħajr ma jismagħni ħadd — inħolqot forma stramba ta’ affett lejh, forma li tista’ tissejjaħ postmemorja: missieri huwa ritratt, stampa li minnha tqanqluli ħafna emozzjonijiet, sura li magħha kelli rapport twil u kkumplikat, xbieha li magħha tkellimt u li lilha bżaqt u stkerraht. Iħares lura lejja <l-m>mir-ritratt</l-m> u jien nistħi minnu. Nipprova nkellmu imma narah ikrah, irqiq, qasir, xagħru mġiegħed. Imma ma stajtx ngħid li ma kellix missier għax Roland Barthes kellu raġun, <l-m>ir-ritratt</l-m> huwa dak-li-kien, <l-m>id-dak-li-kien</l-m> li ma stajtx niċħad imma stajt nistkerrah, li ma stajtx ingiddeb imma li stajt nitnejjek bih.</p>
<p>Għamilt ħajti nqalleb <l-m>fir-ritratti</l-m> biex forsi nsir naf iktar dwaru u dwarha, kull ritratt potenzjalità kbira, possibbiltà li <l-m>l-istorja</l-m> tibda titrembel u tinfetaħ quddiem għajnejja, infittex <l-m>fir-realtà</l-m> awmentata ta’ xbieha fotografika biex forsi ttini ħjiel ta’ min kienu dawn <l-m>in-nies</l-m>. Insib lil Otman bi qmis lelà, ingravata u libsa <l-m>bl-istrixxi</l-m> vertikali, pulit u llamtat, jippoża ma’ qanpiena lewn <l-m>id-deheb</l-m> imdendla ma’ siġra <l-m>tal-Milied</l-m>. Nagħraf li kien qiegħed <l-m>id-dar</l-m> ta’ Fuq <l-m>il-Borġ</l-m> tan-nanniet għaliex hemm purtieri ħomor taparsi <l-m>tad-damask</l-m> u <l-m>t-tiżjin</l-m> tas-siġra għaraftu minn tfuliti. Insibu b’idejh marbuta liebes libsa pulita sewda u qmis bajda, <l-m>l-istess</l-m> ilbies li kien kitbilha dwaru, li kien għadu kif xtara minn Tripli. Insibu jixrob <l-m>maz-ziju</l-m> Salvu għand <l-m>il-Ġurat</l-m>, liebes qmis roża miftuħa u ġlekk iċċangjat. Magħhom hemm Libjan ieħor li ismu ma nistax niftakar. Narah mgħannaq ma’ Sunny, <l-m>it-tnejn</l-m> jitbissmu wiċċhom għad-dawl. Irrid li <l-m>r-ritratti</l-m> jgħiduli min kien imma naf naf naf li <l-m>r-ritratt</l-m> huwa apparenza, li <l-m>l-memorja</l-m> ma tgħidilniex stejjer.</p>
<p>Però nibqa’ nfittex. Moħbija <l-m>fl-album</l-m> tan-nanniet kien hemm tliet ritratti oħra li kienu meħuda f’dan <l-m>iż-żmien</l-m> ukoll. Minnhom insir naf li <l-m>fl-aħħar</l-m> tas-sena marru <l-m>s-Salini</l-m> Bay Hotel, jieklu, jixorbu u jiġbdu <l-m>r-ritratti</l-m> tax-show li kien hemm <l-m>il-Pharaoh</l-m>’s Den, ta’ żeffiena nisa bojod u twal u rqaq jiddandnu b’kostumi mżejna <l-m>bil-lewlu</l-m>, <l-m>l-antaċċoli</l-m> u <l-m>r-rix</l-m>. F’Diċembru kienu marru wkoll <l-m>il-Buskett</l-m> Road House. Hemm ritratt wieħed tiegħu u tagħha flimkien: ommi liebsa din <l-m>il-libsa</l-m> sewda Marokkina bħal kaftan <l-m>tal-bellus</l-m> bil-ħjata kulur <l-m>id-deheb</l-m> mal-għonq. Kienet <l-m>il-libsa</l-m> li kien xtralha u li kien riedha tilbes biex titrawwem <l-m>fil-kultura</l-m> Libjana li kien kitbilha dwarha. Kienet <l-m>il-libsa</l-m> mdendla <l-m>fil-gwardarobba</l-m> tal-kamra <l-m>ż-żgħira</l-m> għand <l-m>in-nanna</l-m>. <l-m>Fl-ittri</l-m> kien diġà beda jinsinwa biex tiffemminizza ruħha, biex tilbes bħal tfajliet oħra, biex titgħallem tkun <l-m>fil-kumpanija</l-m> tan-nisa, biex tagħmel affarijiet li huma eleganti, biex titkellem b’vuċi baxxa u b’ton delikat. U forsi ommi kienet qed tipprova tikkonforma dan <l-m>iż-żmien</l-m>? Jew forsi kienet għadha qed tipprova tagħmel sens <l-m>mill-identità</l-m> u <l-m>s-sesswalità</l-m> tagħha? Naf li <l-m>fir-ritratti</l-m> tagħha meta kienet waħedha, ħdejn <l-m>il-karozzi</l-m> li kellha, ommi kienet diġà bdiet tibdel <l-m>id-dehra</l-m> tagħha f’waħda <l-m>l-ewwel</l-m> androġena u mbagħad aktar maskili. Imma forsi ma’ Otman kienet qed tesperimenta? Forsi kien opportunità? Leħħa ta’ kosmopolitaniżmu? Forsi kien xi ħadd li setgħet timraħ miegħu? Forsi riedet wild biex tkun tista’ tidħol <l-m>fil-loġika</l-m> ta’ riproduzzjoni normattiva għan-nies omosesswali, u allura wara <l-m>t-twelid</l-m> tiegħi setgħet tieħu <l-m>n-nifs</l-m> fil-liżbjaniżmu? <l-m>L-omm</l-m> liżbjana kienet tnebbaħni li ma nistax nibqa’ ninħeba wara <l-m>l-omosesswalità</l-m> tiegħi biex niġġustifika <l-m>l-fatt</l-m> li ma rridx tfal. Ħafna qabel wennisni <l-m>d-diskors</l-m> dwar <l-m>il-falsità</l-m> tal-kontinwità normattiva, għal snin twal ġarrejt toqol kbir u sens ta’ ħtija li kont jien li waqqaft <l-m>il-linja</l-m> ta’ niesi b’din <l-m>id-deċiżjoni</l-m>. Darba qaltli li kien madwar <l-m>iż-żmien</l-m> li ltaqgħet ma’ Otman għat-tieni darba li <l-m>l-omosesswalità</l-m> kienet għadha kif daħlet, jew forsi aħjar ħarġet, <l-m>fid-diskors</l-m> pubbliku, li hi stess bdiet tqis b’serjetà possibbiltajiet ġodda ta’ kif setgħet tifhem lilha nnifisha. Marisa, ħabiba <l-m>t’ommi</l-m>, tgħidli li<em> <l-m>l-liżbjani</l-m> ġew imħassra darbtejn <l-m>mill-istorja</l-m>, <l-m>l-ewwel</l-m> bħala nisa u mbagħad bħala liżbjani.</em> I<em>va, <l-m>il-liżbjaniżmu</l-m> ma kienx imsemmi <l-m>fil-kodiċi</l-m> legali Malti, u <l-m>l-omosesswalità</l-m> kienet tirreferi kważi dejjem u esklussivament għall-omosesswali rġiel, imma ma jfissirx li Malta stajna ngħixu f’relazzjoni liżbjana <l-m>bil-miftuħ</l-m>. U għal uħud minna ma kien hemm xejn kuntradittorju f’li konna liżbjani però ridna <l-m>t-tfal</l-m>. Ħafna riduhom għax <l-m>il-mara</l-m> kienet meqjusa falliment meta kienet tibqa’ xebba, u jekk raġel ma ttihx wiċċ, kien ixerridha li int liżbjana. Imma kien hemm min riedhom minkejja li kienu lesti jgħixu ħajja ma’ mara oħra.</em></p>
<p class="break"><span class="initial"><span class="dropcap drop-M">M</span>ort</span> infittex ossessivament <l-m>fit-teżijiet</l-m> akkademiċi u <l-m>fid-diskorsi</l-m> parlamentari biex nara <l-m>x’kien</l-m> qed jintqal dwar <l-m>l-omosesswalità</l-m> dak <l-m>iż-żmien</l-m> li Malta kienet qed toqrob lejn <l-m>il-Libja</l-m> u Otman ġie kkargat biex idawwar lil ommi f’mara. Kien proprju f’dan <l-m>iż-żmien</l-m> li feġġet <l-m>il-kontroversja</l-m> bejn <l-m>il-bżonn</l-m> ta’ progress soċjali u <l-m>t-tħassib</l-m> dwar <l-m>l-implikazzjonijiet</l-m> morali u soċjali ta’ tibdil <l-m>fil-liġi</l-m> dwar <l-m>l-adulterju</l-m> u <l-m>l-omosesswalità</l-m>. <l-m>Il-Ministru</l-m> tal-Ġustizzja, Anton Buttigieg, kien ippreżenta <l-m>l-ewwel</l-m> abbozz ta’ liġi dwar <l-m>id-dekriminalizzazzjoni</l-m> tal-omosesswalità <l-m>fil-Kodiċi</l-m> Kriminali ta’ Malta <l-m>fl-20</l-m> ta’ Novembru 1972 (kważi sena qabel <l-m>id-deċiżjoni</l-m> influwenti li ħadet <l-m>l-Assoċjazzjoni</l-m> Psikjatrika Amerikana li <l-m>l-omosesswalità</l-m> ma tibqax titqies marda mentali, u tneħħiet <l-m>mid-“DSM</l-m>”<span class="pull">,</span> <l-m>id-</l-m><em>Diagnostic and Statistical Manual of Mental Disorders</em>). <l-m>L-abbozz</l-m> kien jipproponi emenda għal Kapitlu 12 <l-m>tal-Kodiċi</l-m> Kriminali biex <l-m>is-sess</l-m> kunsenswali bejn irġiel adulti jiġi dekriminalizzat. B’hekk, <l-m>l-omosesswalità</l-m> titqies daqs <l-m>l-eterosesswalità</l-m> u <l-m>l-Qorti</l-m> tinvolvi ruħha biss jekk persuna tressaq ilment. <l-m>Is-sess</l-m> bejn <l-m>l-irġiel</l-m> biss kien reat u allura <l-m>l-liġi</l-m> kienet qed tiddiskrimina kontra <l-m>l-omosesswali</l-m> rġiel għaliex <l-m>l-omosesswalità</l-m> bejn <l-m>in-nisa</l-m> ma kinitx reat. Kien għalhekk li wħud <l-m>mill-membri</l-m> parlamentari vvutaw favur <l-m>l-emenda</l-m>.</p>
<p>Biex jintlaħaq dan <l-m>il-għan</l-m>, <l-m>l-omosesswalità</l-m> ġiet diskussa minn perspettivi mediċi u xjentifiċi. <l-m>L-opinjonijiet</l-m> tal-membri parlamentari f’dan <l-m>ir-rigward</l-m> ma kinux jaqblu. Anton Buttigieg fetaħ <l-m>id-diskors</l-m> b’appell lejn <l-m>l-awtorità</l-m> medika, għalkemm wera ċerta ambigwità: <em><l-m>l-omosesswali</l-m> huma nies morda, iżda din mhix raġuni biżżejjed biex jiġu mitfugħin <l-m>il-ħabs</l-m></em>. Dom Mintoff ħa pożizzjoni differenti u insista li <l-m>l-omosesswali</l-m> mhumiex morda, <em>iżda mwielda hekk</em>. <l-m>It-tabib</l-m> Vincent Moran esprima tħassib dwar <l-m>in-natura</l-m> tal-omosesswalità u qal li <l-m>l-omosesswali</l-m> ma kinux <em>normali mija <l-m>fil-mija</l-m></em> u li <l-m>l-problema</l-m> kienet<em> mentali aktar milli fiżika</em>. George Hyzler, ukoll tabib, ma qabilx, u sostna li <l-m>l-omosesswalità</l-m> kienet żbilanċ ċellulari, filwaqt li <l-m>l-ambjent</l-m> tat-trobbija seta’ jkollu influwenza fuq jekk wieħed jikbirx omosesswali jew le. Buttigieg żied fuq din <l-m>l-osservazzjoni:</l-m> <em>jekk <l-m>l-ambjent</l-m> joħloq <l-m>l-omosesswalità</l-m>, allura aħjar ma jitpoġġewx <l-m>il-ħabs</l-m> għax jaf jipperikolaw u jdawru rġiel oħra lejn <l-m>l-omosesswalità</l-m></em>. Hyzler qabel imma qal li jekk mhux <l-m>il-ħabs</l-m>, allura jitpoġġew <l-m>fl-isptar</l-m> psikjatriku; biss qal ukoll li ħafna nies jippreferu ma jmorrux <l-m>l-isptar</l-m> psikjatriku minħabba <l-m>l-istigma</l-m> soċjali.</p>
<p><l-m>Fl-istess</l-m> ħin, kien hemm membri li riedu japprofondixxu <l-m>l-fehim</l-m> xjentifiku dwar <l-m>il-persuni</l-m> omosesswali. Tabib ieħor, Ċensu Tabone, talab għal iktar riċerka. Ugo Mifsud Bonnici qal li mhix kwistjoni ta’ riċerka imma ta’ interess pubbliku, jiġifieri jekk <l-m>il-pubbliku</l-m> għandux interess li <l-m>l-omosesswalità</l-m> ma tibqax reat. <l-m>It-tnejn</l-m> opponew <l-m>it-tibdil</l-m> billi sostnew li peress li ħadd ma kien qed jitressaq <l-m>il-qorti</l-m> fuq atti omosesswali, allura xi ħtieġa kien hemm li tinbidel <l-m>il-liġi</l-m>? Mintoff wieġeb li <l-m>l-argument</l-m> kien wieħed ta’ prinċipju u mhux ta’ prattiċità, għax jekk <l-m>il-liġi</l-m> tibqa’<span class="pullsemi">,</span> xorta tibqa’ problematika u rilevanti. Guido de Marco u George Hyzler qajmu wkoll <l-m>il-mistoqsija</l-m> dwar <l-m>x’inhu</l-m> normali u għalkemm Hyzler ma kienx iqis <l-m>l-omosesswali</l-m> wisq differenti minn irġiel oħra qal li <em>ħafna minnhom iġibu ruħhom b’mod effemminat, jużaw leħen ta’ mara, u jiżbgħu xagħarhom.</em> Żied li din <l-m>l-imġiba</l-m> tintuża bħala mezz biex juru lil ħaddieħor li huma omosesswali u b’hekk ikunu jistgħu joffru servizzi relatati <l-m>mal-prostituzzjoni</l-m>. Joe Brincat irrimarka li <l-m>l-omosesswalità</l-m> kienet viżibbli f’kulturi differenti b’mod differenti u osserva li ħafna <l-m>mill-każijiet</l-m> f’Malta kienu jinvolvu baħrin Ingliżi, filwaqt li fost <l-m>il-Maltin</l-m> l-omosesswalità kienet moħbija. Mintoff żied li — bħall-inċest u <l-m>s-suwiċidju</l-m> li kienu meqjusa bħala sagrileġġ — l-omosesswalità qatt ma kienet iddikjarata u għalhekk ma kienx hemm statistika li tikkonferma <l-m>l-prevalenza</l-m> tagħha, iżda dan ma jfissirx li ma kinitx teżisti.</p>
<p>F’editorjal ta’ dak <l-m>iż-żmien</l-m>, <em><l-m>In-Nazzjon</l-m> Tagħna</em> kitbet li <em><l-m>n-nies</l-m> mhix kuntenta b’din <l-m>il-liġi</l-m> perikoluża</em> u ftit wara, <l-m>fis-6</l-m> ta’ Jannar 1973, <em>Leħen <l-m>is-Sewwa</l-m></em> rbombja <l-m>l-istess</l-m> sentiment billi ddeskriva <l-m>l-omosesswali</l-m> bħala nies morda u mhux kompletament normali. <l-m>Fis-seduti</l-m> parlamentari <l-m>tax-xhur</l-m> bejn Novembru 1972 u Jannar 1973, waqt <l-m>id-dibattiti</l-m> dwar <l-m>it-tibdil</l-m> f’din <l-m>il-liġi</l-m>, <l-m>l-argument</l-m> morali ngħata post ewlieni. Tabone semma <l-m>l-ittra</l-m> episkopali <l-m>tal-Isqfijiet</l-m>, li wissiet li din <l-m>il-liġi</l-m> kienet theddida għas-sisien <l-m>tas-soċjetà</l-m>, partikolarment għaż-żwieġ u <l-m>l-familja</l-m>. Madankollu, Mintoff insista li <l-m>l-moralità</l-m> għandha tiġi pprattikata skont <l-m>it-twemmin</l-m> tal-individwu, filwaqt li Brincat fakkar <l-m>lill-Kamra</l-m> li mhux kull att immorali huwa reat. Brincat staqsa jekk <em>atti bħall-masturbazzjoni għandhomx ukoll jiġu kriminalizzati</em>. Tabone sostna li <l-m>l-familja</l-m> Maltija hija <l-m>n-nukleu</l-m> tal-istat, u li hemm <l-m>il-periklu</l-m> li jkun hemm żieda <l-m>fl-omosesswalità</l-m> u <l-m>t-tixrid</l-m> tal-perverżjoni sesswali <l-m>fil-pubbliku</l-m>. Kien forsi għalhekk li <l-m>l-membri</l-m> parlamentari fuq <l-m>in-naħa</l-m> tal-Malta Labour Party<em> </em>insistew li dawn <l-m>l-atti</l-m> għandhom jibqgħu permessi biss <l-m>fil-privat</l-m> u mhux <l-m>fil-beraħ</l-m>. Albert Hyzler, membru parlamentari Laburist, semma <l-m>l-każ</l-m> ta’ persuna li kienet tgħix <l-m>fil-biża</l-m>’ ta’ rikatt biex jargumenta favur <l-m>it-tibdil</l-m> fil-liġi, għaliex <em>din tista’ sservi ta’ protezzjoni għal persuni omosesswali speċjalment dawk li kienu qed jiġu mhedda</em>. Mifsud Bonnici, iżda, esprima dubji dwar kemm din <l-m>il-liġi</l-m> setgħet tassew tnaqqas <l-m>ir-rikatt</l-m>, peress li sostna li <l-m>l-persuni</l-m> omosesswali xorta kienu se jibqgħu jgħixu <l-m>fil-biża</l-m>’<span class="pullsemi">.</span> Bħal De Marco, ried ukoll jipproteġi <l-m>lill-ġuvintur</l-m> ta’ bejn <l-m>it-18</l-m> u <l-m>l-21</l-m> sena; <l-m>fil-fatt</l-m>, <l-m>it-tnejn</l-m> urew tħassib dwar <l-m>l-effett</l-m> tal-omosesswalità fuq <l-m>iż-żgħażagħ</l-m>, partikolarment <l-m>il-periklu</l-m> li <l-m>l-minuri</l-m> jiġu influwenzati għax <em>jibqa’ <l-m>l-fatt</l-m></em>, kien qal De Marco, <em>li min mhux matur sesswalment jista’ jiġi ppervertit.</em></p>
<p><l-m>Fid-diskussjoni</l-m> deher ukoll <l-m>il-biża</l-m>’ <l-m>mill-konsegwenzi</l-m> fil-ġejjieni. Dr Herman Farrugia <l-m>tal-PN</l-m> qal li <l-m>l-gvern</l-m> kien qajjem din <l-m>il-kwistjoni</l-m> bħala distrazzjoni waqt li kienu għaddejjin negozjati <l-m>mal-Ingliżi</l-m> dwar <l-m>it-tmiem</l-m> tal-preżenza militari tagħhom <l-m>fil-pajjiż</l-m>, biex Malta ma jkollhiex <l-m>il-ħin</l-m> tirrifletti sew fuq <l-m>il-konsegwenzi</l-m>. Staqsa jekk <l-m>l-emenda</l-m> kinitx approvata <l-m>mill-Knisja</l-m>, u Buttigieg wieġeb li <l-m>l-Knisja</l-m> qablet li <l-m>l-omosesswalità</l-m> hija marda u moralment illeċta. Farrugia wera biża’ li din <l-m>il-liġi</l-m> tiftaħ <l-m>il-bieb</l-m> għal leġiżlazzjonijiet oħra bħad-divorzju u <l-m>l-abort</l-m>.</p>
<p><l-m>Fid-29</l-m> ta’ Jannar 1973 sar <l-m>it-tielet</l-m> qari; 28 ivvutaw favur <l-m>l-emenda</l-m> u 26 kontra. Dakinhar ukoll, <l-m>fil-Ministeru</l-m> tal-Commonwealth u <l-m>tal-Affarijiet</l-m> Barranin, iltaqgħu <l-m>s-Segretarju</l-m> tal-Ministeru Maurice Abela u <l-m>l-Ambaxxatur</l-m> Libjan Busatta Thulthe biex jirratifikaw <l-m>il-ftehim</l-m> li kien sar bejn Malta u <l-m>l-Libja</l-m> fil-5 ta’ Ottubru <l-m>tal-1972</l-m> meta Lorry Sant u Joseph Cassar kienu telgħu Tripli jiltaqgħu <l-m>mal-Ministru</l-m> tad-Djar Mahmoud Ahmad <l-m>al-Mangoush</l-m> u <l-m>l-Ministru</l-m> tax-Xogħol Abulati <l-m>al-Obeidi</l-m>. Skont Salah, dakinhar ukoll bosta Libjani <l-m>mill-milieu</l-m> queer li kien jiġri fih hu kienu bdew jippjanaw biex jeżiljaw lilhom infushom lejn Malta.</p>
<p class="break"><span class="initial"><span class="dropcap drop-F">F</span><l-m>it-22</l-m></span> ta’ Jannar 1973, kitbilha li wasal lura <l-m>l-Libja</l-m>. Dak <l-m>iż-żmien</l-m>, <l-m>fl-arkivju</l-m> ta’ ritratti personali tagħha, feġġet <l-m>il-mara</l-m> li għexet magħha għal snin twal wara. <em>Qed niktiblek <l-m>mid-dar;</l-m> hawn kulħadd maġenbi. Qed jagħmluli <l-m>t-te</l-m> kif nagħmluh aħna, mhux bħal tagħkom. Karima u Hussein qed jinbxu ’l &nbsp;xulxin. Ma naħsibx li naf kif ngħidlek jew nispjegalek kemm qed nimmissjak u kemm inħobbok. Jiġu biss quddiem għajnejja <l-m>l-aħħar</l-m> mumenti li rajtek qabel tlaqt, meta rajtek ixxejjirli waqt li jien kont tiela’ <l-m>t-taraġ</l-m> għall-ajruplan. Issa ili jumejn ma nisimgħek tgħidli “haw’ qalbi” jew “sorry love”<span class="pull">.</span> Ilbieraħ mort inkellem lil dak li jikri <l-m>d-djar</l-m> hawn u għedtlu biex isibilna post, forsi nikru xi mkien għall-ewwel. Bilħaqq, nhar <l-m>is-Sibt</l-m>, <l-m>it-titjira</l-m> lura Tripli ħadet biss nofs siegħa. Malajr wasalna. Imma meta wasalt, missieri ma riedx ikellimni; kien maħruq għax riedni nkun hawn <l-m>fil-Milied</l-m> tagħna; qatel nagħġa u stenna li jien inkun hawn magħhom u mbagħad niġi lura. Ġibtlu skuża: għedtlu li kont qed nistenna <l-m>l-flus</l-m> jaslu Malta biex naqta’ <l-m>l-biljett</l-m> lura <l-m>l-Libja</l-m>. Naħseb emminni.</em></p>
<p class="break"><span class="initial"><span class="dropcap drop-F">F</span><l-m>it-2</l-m></span> ta’ Frar 1973 Otman kitbilha li rċieva erba’ ittri mingħandha, waħda minnhom ittra li kienet bagħtitlu <l-m>fis-6</l-m> ta’ Diċembru, qabel ġie Malta. Jaħseb li <l-m>n-nies</l-m> tal-kmand rivoluzzjonarju qed jaqraw <l-m>l-ittri</l-m> kollha issa, jaraw <l-m>x’se</l-m> jsibu fihom.<em> Inħobbok ħafna iktar milli tista’ taħseb int, biss qed nibda ninkwieta li <l-m>l-affari</l-m> għadu ma ġiekx. Mur iġri għand dak <l-m>it-tabib</l-m> li qallek bih ħuk Salvu u kellmu kemm jista’ jkun malajr. Nibgħatlek kemm trid flus. Tibqax tistenna jew titlajja. Mur issa għand dak <l-m>it-tabib</l-m>, Jos. Hawnhekk għandna tip ta’ mediċina biex tneħħi, tip ta’ ħaxixa li titfagħha <l-m>fl-ilma</l-m> u tħalliha toqgħod għal ftit ġranet u wara tixrobha. Tneħħi <l-m>mill-ewwel</l-m> biha. Naf lil xi ħadd li jista’ jġibli ftit minnha imma qalli li ma jistax jiġi Tripli <l-m>mid-deżert</l-m> qabel tliet ġimgħat oħra. Imbagħad sakemm nibgħathielek Malta</em> — <em>se ddum biex tasal għandek. Aħjar tmur <l-m>mill-ewwel</l-m> għand <l-m>it-tabib</l-m> li jrid jieħdok għandu ħuk; mur malajr imma. Għidlu lil Salvu jieħdok u nirranġa miegħu jiena; nibqa’ nafhulu sa ma mmut.</em></p>
<ol>
 <li><em>1. Qalbi, mur neħħih issa. Aħjar issa milli iktar tard. Toqgħodx tistenna. Iktar tard jistgħu jinqalgħu <l-m>l-kumplikazzjonijiet</l-m>. Isma’ minni. Mur neħħih u niżżewġek <l-m>mill-ewwel</l-m>.</em></li>
 <li><em>2. Irrid niżżewġek. Ara int meta, jekk hux f’Mejju jew f’Ġunju. Jekk f’Ġunju, noqogħdu ġimagħtejn Malta u wara mmorru xahar honeymoon Franza jew Spanja, agħżel int. Jekk trid li niżżewġu f’Mejju, mela niġu lura Tripli u wara mmorru honeymoon f’Ġunju. Jien ma rridx nersaq lejn <l-m>l-Ewropa</l-m> f’Mejju għax tkun għadha <l-m>l-kesħa</l-m> xi dwejjaq.</em></li>
 <li><em>3. Mur iġbor <l-m>il-karti</l-m> u <l-m>ċ-ċertifikati</l-m> li għandek bżonn. Jien issa nagħmel <l-m>l-istess</l-m> u noħodhom biex jaqilbuhom għall-Ingliż minħabba <l-m>l-gvern</l-m> tagħkom u <l-m>l-ambaxxata</l-m>. Ara naqra wkoll kemm għandna bżonn flus biex nagħmlu tieġ sura ta’ nies u kemm biex nixtru żewġ ċrieket.</em></li>
</ol>
<p><em>Sitt xhur oħra nkunu miżżewġin. Imma isma’ minni u mur neħħih issa għax se jispiċċaw jgħidu fuqna. Mhux għalija, Jos; jien ma jimpurtanix <l-m>x’jgħidu</l-m> fuqi, imma għalik u għalih; la jikber isibha bi tqila jisma’ <l-m>dal-kliem</l-m> fuqna. U mhux tajjeb għall-familji lanqas. Mur neħħih issa. Ara kemm irid dak <l-m>it-tabib</l-m> li jaf bih Salvu. Jekk tneħħih, tferraħni għall-kumplament ta’ ħajti.</em></p>
<p><em>Ħaġ’oħra: la niżżewġu ma nerġax niġi naħdem <l-m>fid-deżert;</l-m> nibqa’ Tripli ħdejk. Issa tara kemm ikollna ħajja sabiħa flimkien. Haninty inhobk havna havna rohy albey. Nixtieq qiegħed ħdejk, nisimgħek tkellimni <l-m>bil-Malti</l-m>. Ibgħatli aħbar tajba, qalbi. Għidli li mort għand <l-m>it-tabib</l-m> u li għamilt dak li għandek tagħmel. Se nibgħatlek ritratt tiegħi ġo qalb dalwaqt.</em></p>
<p><l-m>Fl-ittra</l-m> tas-6 ta’ Frar 1973, miktuba fuq karta rqiqa ċelesti <l-m>bil-linji</l-m> rqaq suwed u fjuri ħomor <l-m>fl-isfond</l-m>, qalilha li kien għadu kif irċieva tliet ittri mingħandha u li <l-m>r-ritratt</l-m> tiegħu f’qalb għadu mhux lest. <em><l-m>Il-ħin</l-m> kollu naħseb fik u fuq dak li ġralek. Naf li <l-m>t-tort</l-m> tiegħi. ’Qas norqod ma nista’ issa u lanqas niekol m’għandi aptit. Ġismi nixef <l-m>bl-inkwiet</l-m>. Spiċċajt</em> — <em>qed inħossni bla saħħa. Nixtieq immut; jien hemm bżonn li mmut mhux int. Għidli qalbi, mort għand dak <l-m>it-tabib</l-m> li kellmek fuqu Salvu? <l-m>X’qallek</l-m>? Qalbi, qed niffitta lil ħabib tiegħi li kellu <l-m>l-istess</l-m> problema ma’ mara hawn u ġabli skoss boroż ta’ ħxejjex li <l-m>n-nisa</l-m> jużaw hawn biex ikorru: niġem, difla, ċikuta, u għobbejra. Waħda minnhom trid tbaħħar bejn saqajk biha; taħraqha fuq platt u toqgħod fuqha u <l-m>d-duħħan</l-m> li jitla’ meta taħraqha trewħu lejn bejn saqajk. Sieħbi ġabli wkoll frotta, qisha larinġa imma qarsa ħafna. Jekk tiekol minnha teħles dakinhar stess. Imma jgħidu li titlef ukoll ħafna demm. Qalli li se toħodha waħda li jafha u jgħidli <l-m>x’jiġri</l-m> eżattament; imma jien nippreferi li tmur għand <l-m>it-tabib</l-m> u mhux hekk, b’dawn <l-m>l-affarijiet</l-m> li ma naf xejn fuqhom. Jekk jogħġbok, isma’ minni u pprova mur neħħih Malta; jien se nara <l-m>x’jista</l-m>’ jsir hawn imma naħseb iktar għandek ċans tneħħih malajr hemm.</em></p>
<p><em>Kemm taħseb li għandna bżonn flus biex nagħmlu <l-m>t-tieġ</l-m>? Wara taf fejn sejrin? <l-m>L-Ingilterra</l-m>? Nagħmlu xahar hemm. Ftakar li nħobbok imma li nixtieq ħaġa waħda biss: neħħih issa.</em></p>
<p class="break"><span class="initial"><span class="dropcap drop-F">F</span><l-m>it-8</l-m></span> ta’ Frar <l-m>il-Gvern</l-m> ta’ Malta u <l-m>l-Gvern</l-m> tar-Repubblika Għarbija <l-m>tal-Libja</l-m> ffirmaw trattat ġdid ġewwa Kastilja. <l-m>It-trattat</l-m> kellu <l-m>l-għan</l-m> li jsaħħaħ <l-m>ir-relazzjonijiet</l-m> ekonomiċi bejn <l-m>iż-żewġ</l-m> pajjiżi, ibbażati fuq ugwaljanza, interess reċiproku u rabtiet oħra eżistenti. Lorry jispjegali sew <l-m>l-għan</l-m> tat-trattat: <em><l-m>l-idea</l-m> kienet li <l-m>ċ-ċittadini</l-m> u <l-m>l-kumpaniji</l-m> Maltin u Libjani jkunu jistgħu jinvestu faċilment f’xulxin, basta li <l-m>l-gvern</l-m> tal-pajjiż fejn qed isir <l-m>l-investiment</l-m> jaqbel u japprovah. Kienu żguraw ukoll li <l-m>l-investimenti</l-m> u <l-m>l-profitti</l-m> tagħhom ikunu protetti, jiġifieri ħadd ma seta’ jmiss jew jieħu <l-m>l-flus</l-m> tagħhom ħlief jekk dan ikun għall-ġid <l-m>tal-pubbliku </l-m>— u anki f’dak <l-m>il-każ</l-m>, kienu jingħataw kumpens ġust u f’ħin qasir. Żewġ affarijiet oħra importanti kienu li <l-m>l-investituri</l-m> jkollhom trattament ġust u ugwali, u ma jkunx hemm diskriminazzjoni jew ostakli oħra li setgħu jagħmlulhom ħsara. Jekk tqum xi problema jew tilwima dwar kif <l-m>il-ftehim</l-m> kellu jiġi applikat, kienu jaqblu li <l-m>l-ewwel</l-m> jippruvaw isolvuha bejniethom, u jekk ma jirnexxilhomx, jirreferuha lil xi tribunal indipendenti biex jagħmel ġustizzja. </em><l-m>Il-ftehim</l-m> kien se jidħol <l-m>fis-seħħ</l-m> ladarba <l-m>ż-żewġ</l-m> pajjiżi jgħarrfu lil xulxin li <l-m>l-kundizzjonijiet</l-m> legali tagħhom ġew sodisfati. Kellu jibqa’ validu għal għaxar snin, u jekk ħadd ma jitlob biex jieqaf, kien jerġa’ jiġġedded awtomatikament. F’każ li wieħed <l-m>mill-pajjiżi</l-m> jkun irid itemm <l-m>il-ftehim</l-m>, kien hemm bżonn javża sena qabel. <em>Kien ftehim,</em> żied Lorry, <em>li għen biex jinħoloq ambjent fejn <l-m>il-flus</l-m> u <l-m>l-investimenti</l-m> setgħu jimxu ħielsa bejn Malta u <l-m>l-Libja</l-m>, b’ħarsien għall-investituri u b’regoli ċari biex jippromovu <l-m>s-sħubija</l-m> bejn <l-m>iż-żewġ</l-m> pajjiżi. Ħafna Libjani bdew ġejjin hawn u <l-m>l-Maltin</l-m> imorru hemm.</em></p>
<p class="break"><span class="initial"><span class="dropcap drop-L">L</span>-ittri</span> ta’ Otman bdew ġejjin kważi kuljum. <l-m>Fl-14</l-m> ta’ Frar 1973 qalilha li ma jafx għala qed tibqa’ tiddubitah<em>. Taf li nħobbok u nwiegħdek li se niġi f’Marzu biex nitgħarrsu u niżżewġu <l-m>fis-7</l-m> ta’ April. Iddeċidejt <l-m>id-data</l-m> jien. Kieku nista’<span class="pullsemi">,</span> niġi issa stess imma ma nistax għax ma jtunix leave minn hawn. Għandi ġimgħa waħda biss, imma f’ġimgħa <l-m>x’se</l-m> nagħmel? Irrid ġurnata biex immur <l-m>mid-deżert</l-m> għal Tripli, jumejn biex ituni <l-m>l-visa</l-m>, ġurnata oħra <l-m>l-bank</l-m>, u f’jumejn żgur mhux se niżżewġu. Ipprova rraġuna naqra bħali u ħallik milli niġi malajr. Għinni naqra, Jos, u jekk ittini daqqa <l-m>t’id</l-m> inti, ngħinek ħajtek kollha. M’għandi <l-m>l-ebda</l-m> intenzjoni li niddiżappuntak, imma jekk qed taħseb hekk, jew jekk niesek qed jgħidulek hekk, allura aqbad kollox u ejja hawn — nibgħatlek <l-m>il-flus</l-m> u ejja hawn u niżżewġu Tripli. Imma anki jekk niżżewġu, se jkollok tneħħih lil dak li għandek ġo fik; jien ma rridx tifel li jkun bagħal ippastardjat. M’għandi <l-m>l-ebda</l-m> dubju li hu tiegħi, ifhem, imma aħna hekk ngħidulu lil min jitwieled qabel <l-m>iż-żwieġ</l-m>. Neħħih. Jekk trid, nipprova niġi u nieħdok Londra jew <l-m>il-Kajr</l-m> biex tneħħih. <l-m>X’għamel</l-m> dak <l-m>it-tabib</l-m> li qallek bih Salvu? Siefer? Għadu ma ġiex lura? Jew qed tigdeb? Qalbi, temminni jekk ngħidlek li qed ninkwieta iktar minnek jien? Qatt ma tiġini waħda tajba lili. ’Qas temmen jekk ngħidlek, imma aptit ta’ xejn m’għandi. M’għadni nħoss assolutament xejn. ’Qas iqumli mhu qiegħed. ’Qas nimmaġina biss. <l-m>Il-ħaxi</l-m> problemi biss ġabli f’ħajti lili. Ma rridx naħxi iktar. Imma issa għandna <l-m>dil-problema</l-m>. U min jaf missierek kieku jinduna. U jien problemi biss: problemi meta kont Malta, problemi fuq <l-m>ix-xogħol</l-m>, u issa int, ma tiflaħx, tqila. Ħa niġġennen. Spiċċajt nitkellem waħdi. Ġejt lura Tripli minn Malta mimli ferħ imma malli għedtli <l-m>x’ġara</l-m>, sirt qisni raġel ta’ sittin sena. Nhewden u ngedwed waħdi. Kont qed nippjana kollox, anki <l-m>t-tfal</l-m>. Imma mhux hekk. U għalija problema ikbar; għax int twelled u ssir omm imma jien nibqa’ b’xejn. <l-m>X’se</l-m> nieħu jien ħlief inkwiet? Tlift kollox. Tlift anki <l-m>l-memorji</l-m> ta’ kemm ħabbejna lil xulxin, ta’ kemm dħaqna u żfinna, ta’ kemm għamilna flimkien. Issa jien niġi niżżewġek kif wegħedtek, u daqshekk. U toqgħodx tagħti kas ta’ dak li jgħidu <l-m>n-nies</l-m>. Naf eżattament <l-m>x’inhuma</l-m> jgħidu fuqek. Naf. U naf min huma <l-m>ż-żewġ</l-m> nisa li qed jgħidu fuqek. Waħda minnhom hija ommok stess. Tagħtix kas ta’ li tgħidlek. Naf li tridek tibqa’ magħha, anki b’xi tifel jew tifla ma’ saqajk. <l-m>L-aqwa</l-m> li ma tiżżewwiġx, hekk trid ommok. Tħallix <l-m>in-nisa</l-m> jitnejku bik. Imma naf li int trid iżżommu; naf. Irrabjat biss miegħi nnifsi. Però nwiegħdek li niġi Malta u niżżewġek. Jiddispjaċini ta’ din <l-m>l-ittra</l-m>. Suppost qed niktbu affarijiet sbieħ lil xulxin. Jekk trid iżżommu, żommu. M’iniex irrabjat. Naf li tiegħi. Naf li se jkollu wiċċi.</em></p>
<p class="break"><span class="initial"><span class="dropcap drop-L">L</span>anqas</span> jien ma kelli dubju li Otman kien missieri. <l-m>Id-dar</l-m> tan-nanna, wiċċu kien iħares lejja minn quddiem <l-m>il-mużajk-mera</l-m> tal-vetrina li fiha <l-m>n-nanna</l-m> kienet iżżomm <l-m>ix-xorb</l-m>, <l-m>it-tazzi</l-m> tal-festini u <l-m>r-ritratt</l-m> taż-żwieġ tiegħu m’ommi. F’wiċċu kont nara wiċċi. <l-m>Id-dar</l-m> tan-nanniet, fejn trabbejt, wiċċi kien iħares lura lejja minn kullimkien: wiċċi fuq <l-m>is-sottospecchio</l-m>, <l-m>mal-ħajt</l-m> tal-intrata, fuq <l-m>it-twaletta</l-m>, <l-m>fil-vetrina</l-m> tat-tazzi <l-m>tal-kristall</l-m>, quddiem <l-m>ix-xemgħa</l-m> tal-Madonna, fuq <l-m>il-komodina</l-m>, <l-m>il-gradenza</l-m>, <l-m>il-unit</l-m>, <l-m>it-tavolina</l-m> u <l-m>t-televixin</l-m>. Kien hemm wiċċi <l-m>tat-twelid</l-m>, tiegħi tarbija, ta’ tifel żgħir, <l-m>tal-preċett</l-m>, <l-m>tal-griżma</l-m>, tiegħi pageboy <l-m>fit-tieġ</l-m> taz-zija, u tiegħi parrinu <l-m>tat-tifel</l-m> ta’ sieħbet ommi. Għand ommi, wiċċi kont narah fuq <l-m>il-komodina</l-m> tagħha: kien hemm <l-m>ir-ritratt</l-m> tal-ewwel passaport tiegħi u ritratt tiegħi ġuvni li kien ħadli Raol, Olandiż li kont iltqajt miegħu waqt <l-m>il-ħufar</l-m> il-Belt u li baqa’ jiġi Malta darbtejn <l-m>fis-sena</l-m>. Ommi kien għoġobha u poġġietu ġo frejm <l-m>tal-ħġieġ</l-m>. Darba kont skoprejt li warajh kienet poġġiet ritratt tiegħi liebes ta’ mara. Ridt <l-m>l-art</l-m> tiblagħni <l-m>bil-mistħija</l-m>, però ma ridt ngħidilha xejn. Ħallejtha taħseb li forsi ridt nibda nilbes ta’ mara, li se nibda nieħu <l-m>l-ilbies</l-m> bis-serjetà. Wiċċi kien iħares lejja minn kull kantuniera, bħallikieku kien hemm <l-m>il-biża</l-m>’ jew <l-m>ir-riskju</l-m> li Otman se jiġi joħodni u se tibqgħalhom biss <l-m>il-memorja</l-m> tiegħi <l-m>fir-ritratti</l-m> li ħadu, jew li jien se nipprova nnessihom min kont, li se nibda nilbes, u li huma riedu jfakkruni li kelli passat.</p>
<p>Ta’ tifel, kienet tibqa’ tirbombja ġo widnejja <l-m>l-idjoma</l-m> tal-wiċċ li kienu jużaw <l-m>in-nies</l-m> tal-klassi <l-m>tan-nanniet</l-m>. Ikexkixni <l-m>l-immaġinarju</l-m> Malti li jqis <l-m>il-permeabbiltà</l-m> tal-wiċċ u <l-m>l-kulur</l-m>, <l-m>il-kontorni</l-m> u <l-m>l-linji</l-m> tiegħu bħala portal għal interjorità <l-m>tal-waħx:</l-m> wiċċ ta’ liba, wiċċu u sormu xorta, wiċċ <l-m>t’aħdar</l-m>, wiċċ imċappas <l-m>bil-ħara</l-m>, wiċċu tost, wiċċ ta’ gidmejmun. <l-m>Is-sinjorini</l-m> li sirt naf meta ħriġt <l-m>fix-xena</l-m> kienu ħelwin u jien, minflok kont ninġibed lejhom, spiss kont inħoss inferjorità kbira. Għax wiċċi ma kienx biss wiċċ Otman, wiċċ ta’ Libjan, imma kien ukoll wiċċ ta’ tifel <l-m>mill-milieu</l-m> ħażin, <l-m>tal-klassi</l-m> baxxa, <l-m>bis-snien</l-m> ta’ quddiem imħassrin u mgerrmin u allura meta nitbissem kont ngħatti ħalqi b’idi <l-m>tal-lemin</l-m>. Biex norqod, billejl, meta jibdew itektku, kont immur niftaħ <l-m>il-kabinett</l-m> tax-xorb u <l-m>mill-ewwel</l-m> flixkun li jiġi f’idi kont nitfa’ ftit fuq balla tajjar u nigdem fuqha sakemm insikket <l-m>it-twerżiq</l-m> tal-ħanek. U drajt. Ta’ età żgħira kont innittef ħuġbejja għax xi ħadd kien qalli li għandi <l-m>s-suf</l-m> iswed wisq. Darba, żerżaqt <l-m>ix-xafra</l-m> min-nofs ta’ kull wieħed minn ħuġbejja lejn imnieħri u ħadt <l-m>in-naħa</l-m> l-ħoxna. Twerwirt li se tiġi ommi u taqbadni, u allura waħħalt stikka <l-m>man-nofs</l-m>. Meta ġibdithieli biex tara xi ġrali, ikkonfermat f’rasha li se nibda nilbes ta’ mara. Qaltli biex ma nerġax inwaħħal <l-m>l-istikka</l-m> u li jekk irrid nara kif inhuma <l-m>n-nies</l-m> bħali, mela għandi mmur narahom jippassiġġaw <l-m>ix-xatt</l-m> ta’ <l-m>Tas-Sliema</l-m>. Meta llum <l-m>il-ġurnata</l-m> nħares lura lejn <l-m>ir-ritratti</l-m> ta’ tfuliti, nara għajnejn miftuħin beraħ u kurjużi, daħkanin, ileqqu, imqarbin, xufftejn imlaħħma u kbar, simetriċi, ħaddejn ħamranin, ġilda dehbija — min jaf min kont inkun kieku fi tfuliti u żgħożiti rajt f’wiċċi dak li nara f’dawn <l-m>ir-ritratti</l-m> llum? Meta tlaqt minn Malta, wiċċi baqa’ suspettuż. <em>Passaport? Għarbi?</em> <l-m>Id-dinja</l-m> ġibditli <l-m>l-attenzjoni</l-m> lejn wiċċi, ġegħlitni nħares lejja nnifsi kif kienet tħares lejja hi. Immappjatli fuq wiċċi politika li għamluha tiegħi anki jekk qatt m’għextha, komplotti u intriċċi li qatt ma ħaddant u li qatt ma għaraft. <l-m>Fil-bars</l-m> ta’ Pariġi qaluli li għandi wiċċ ta’ nittien: fuq wiċċi ġiet ipproġettata saħna u maskulinità li jien qatt ma għaraft, u allura meta <l-m>l-aġir</l-m> tiegħi ma kienx jilħaq <l-m>l-aspettattivi</l-m> tal-erotiżmu orjentalist, <l-m>l-irġiel</l-m> li kont niltaqa’ magħhom kienu jdabbru ’l &nbsp;hemm. Faris jgħidli li jaqla’ <l-m>l-istess</l-m> kummenti fuq Grindr illum: <em>għandek wiċċek ta’ Għarbi sew, kemm ili biex immur ma’ wieħed minnkom. Meta ġej ħa ttaqqabni? </em>Tajbin biex naħxu imma mhux biex nidħlu <l-m>d-dar</l-m> għand ommok. Tajbin biex nittrattawkom ta’ żibel, imma mhux tajbin biżżejjed biex noħorġu ma’ sħabkom. <l-m>Il-konservattivi</l-m> queer bojod ilhom għaddejjin <l-m>bir-razziżmu</l-m> fuq Grindr: <em>no Blacks; no Asians</em>, imma <l-m>l-Għarab</l-m> orrajt għax fuq ġisimna għandna mmappjati <l-m>ż-żejt</l-m>, <l-m>il-flus</l-m>, u <l-m>l-kilba</l-m> bla qies għat-toqba <l-m>tas-sorm</l-m>. Dawn <l-m>is-sinjalazzjonijiet</l-m> li kelli mmappjati fuq wiċċi issa qed infittixhom fuq wiċċ Otman u <l-m>fil-kitbiet</l-m> tiegħu.<em> </em>U <l-m>x-xebh</l-m> huwa ħaġa <l-m>tat-twerwir</l-m> sew: inebbaħni li se jkolli ngħix ħajti kollha nħares lejn persuna <l-m>fil-mera</l-m> li ma nafx, lejn wiċċ missieri. <l-m>Il-preżenza</l-m> tiegħu fuq wiċċi u <l-m>l-wirt</l-m> li ħallieli <l-m>fil-fattizzi</l-m>, ma nistax naħrab minnhom. <l-m>Il-wiċċ</l-m>, jikteb Chris Abani, mhux biss dak <l-m>il-laħam</l-m> li jiksi <l-m>l-istrutturi</l-m> tal-għadam imma huwa wkoll <l-m>ir-rifless</l-m>, dak li naraw jew li rridu naraw fil mera. Nara wiċċ magħġun minn żewġ razez, minn żewġ kulturi, minn ġirien li ma jafux lil xulxin. <em>Wiċċ missieru, arah!</em> U jien nhewden fejn ħallejt wiċċi. Forsi Otman telaq għax ħalla lilu hawn fija? Forsi għax ħadtlu wiċċu jien u baqa’ bla wiċċ? Forsi għax blajtlu dak kollu li kien qed ilesti għalih innifsu? Forsi ħadtlu wiċċu biex meta jiġi jikolni jara <l-m>r-rifless</l-m> tiegħu, iħenn għalija u jħallini bi kwieti? Forsi għalhekk qatt ma fittixtu, għax dejjem rajtu hemm quddiemi, jikber miegħi, ikellimni lura, u nara <l-m>n-nies</l-m> ikellmuh? Forsi <l-m>l-omosesswalità</l-m> kienet <l-m>l-unika</l-m> ħarba <l-m>mid-destin</l-m> ta’ wiċċu fuqi, soluzzjoni biex ma nkunx kompletament hu? Li naf hu li qatt ma ħassejt affinità fiżika ma’ nies ommi; qatt ma qsamt magħhom xebh jew lewn <l-m>tal-ġilda</l-m>. Meta kont nisma’ <l-m>x-xafra</l-m> tobrox ma’ wiċċ <l-m>in-nannu</l-m> waqt li jqaxxar <l-m>il-leħja</l-m> fil-mera żgħira li kellu, ibillha ġo fliskatur żgħir isfar mimli misħun u sapun, kont immexxi għajnejja <l-m>mat-tidwir</l-m> tax-xafra biex nara nilmaħx xi struttura jew għadma li tixbah lil tiegħi, imqar angolu wieħed. Nifli għajnejh, snienu, ħuġbejh u ma nsibni mkien. Qatt ma rajt <l-m>ir-rifless</l-m> tiegħi f’wiċċu, u tant xtaqt.</p>
<p>Jien, wiċċi dejjem kien idejjaqni. Wiċċi kien jiġbed wisq attenzjoni. Malta ma kontx nidher Malti, avolja wħud minn sħabi kienu iktar somor minni:<em> int Libjan? Eġizzjan? Tuneżin?</em> Kont meqjus <em>iswed</em> u allura, ikrah. <l-m>Is-subien</l-m> bojod kienu sbieħ: <l-m>in-nanna</l-m> kienet issejħilhom <em>ġinġrin</em> jew <em>wiċċ ta’ bambin</em> u <l-m>t-tfajliet</l-m> kienu dejjem jiġru warajhom u jibagħtulhom <l-m>l-ittri</l-m> sigrieti kollha fwieħa u żlaċċu. Tgħallimt malajr li tfal bħali kienu koroh, li ħadd ma kien jiġri warajhom, li kellhom jikkumpensaw ħafna iktar biex jitqiesu. Imkien ma rnexxieli ngħaddi ta’ abjad, lanqas <l-m>il-Libja</l-m>. <l-m>Il-bjuda</l-m> qatt mhi kwistjoni biss ta’ lbies jew manjieri, ta’ apparenza jew aċċent. <l-m>Il-bjuda</l-m> hija affett. Iktar ma tipprova tippoża b’ċertu mod jew titkellem b’reġistru pulit u edukat, iktar tiġbed <l-m>l-attenzjoni</l-m> lejn kemm taf timita, kemm kważi jirnexxilek tqarraq b’min qed jisimgħek, u kemm għandek widna mimetika tajba. Imma ’<l-m>l-bojod</l-m> proprja qatt ma tixtrihom kompletament. Lil ftit minn sħabi Maltin li kienu mrobbija jitkellmu <l-m>bl-Ingliż</l-m>, din ħasdithom sew meta tfarfru u emigraw lejn Londra. Spiss, f’din <l-m>il-belt</l-m> li huma kienu jaħsbu li hi <l-m>l-kapitali</l-m> tagħhom, kienu jiġu mistoqsija mnejn huma, <em>għax <l-m>l-aċċent</l-m> partikolari, qisu Taljan. </em>Din qatt ma kienet ferita <l-m>fis-suġġettività</l-m> ta’ dawk li kienu mrobbija jitkellmu <l-m>bil-Malti</l-m>, imma fost dawk li trabbew Malta bħala <em>barranin</em>, jiġifieri dawk li jitkellmu dwar <em><l-m>Il-Maltin</l-m> </em>bħallikieku huma stess barranin u qegħdin hawn għax <l-m>it-temp</l-m> tajjeb, din kienet għafsa ta’ qalb u tnawwira nobis <l-m>fis-suġġettività</l-m>. Ħafna minnu huwa tort <l-m>tal-klassi</l-m> soċjali u <l-m>d-diskors</l-m> tal-privileġġ. Fi ċrieki kulturali Pariġi u Londra, però, ma tantx kien hemm aptit li <l-m>n-nies</l-m> jisimgħu fuq kemm hi kerha Malta minn aspiranti borgiżi li trabbew jitkellmu <l-m>bl-Ingliż</l-m> tal-puliti. <l-m>It-tfittxija</l-m> kienet għal narrattivi postkolonjali mhux għal stejjer kutrumbajsi ta’ meta <l-m>n-nanna</l-m> kienet mistiedna għand xi familja <l-m>tas-soċjetà</l-m> pulita. Tant iktar beda jinstema’ mqanżaħ, qarrieqi u poxt <l-m>id-diskors</l-m> tal-borgeżija dwar kif għandna niddikolonizzaw waqt li jkellmu lil xulxin u lil familthom b’Ingliż mimetiku <l-m>tal-kolonizzatur</l-m>. Niftakar uħud minn sħabi jitkellmu dwar dan <l-m>bil-miftuħ</l-m>, dwar <l-m>il-ħasda</l-m> li nħasdu meta f’daqqa waħda <l-m>l-ħarsa</l-m> imperjalista waqgħet fuqhom, meta ġew imħallta ma’ dawk <l-m>il-Maltin</l-m> li kienu għamlu għomorohom jistkerrhu u jitnejku bihom. Ftit minnhom għamlu snin sħaħ jissieltu kontra familthom li kienet ċaħdithom <l-m>mill-esperjenza</l-m> diretta <l-m>tal-Malti</l-m> u tellgħathom <l-m>bit-twemmin</l-m> li huma differenti. Bħala lagħaqa <l-m>tal-Ingliżi</l-m>, ma kellhom <l-m>l-ebda</l-m> ħjiel <l-m>tar-rabja</l-m> li Maltin oħra kienu mrobbijin fiha lejn <l-m>il-bjuda</l-m> politika u kulturali. Imma fost dawk li kienu mdorrijin jisimgħu mingħand <l-m>il-ġenituri</l-m> u <l-m>n-nanniet</l-m> dwar <l-m>il-pussess</l-m> li kellhom <l-m>l-Ingliżi</l-m> fuq <l-m>l-art</l-m> Maltija u <l-m>r-riżorsi</l-m> tagħha — fuq kemm kienu mwarrbin minn postijiet ġo arthom stess, fuq kemm żoni kienu pprojbiti għal min kien Malti, fuq kemm meta telqu <l-m>l-Ingliżi</l-m> l-eġemonija kulturali waqgħet f’idejn dawk li mimetikament ippruvaw joħdulhom posthom anki <l-m>fid-diskors </l-m>— fosthom kienet trawmet loġika antimperjalista li daħħlithom fiċ-ċentralità <l-m>tad-diskors</l-m> modern, irrelevanti kemm kienu jafu jitkellmu <l-m>bl-Ingliż</l-m> u kemm kellhom aċċent tajjeb.</p>
<p><l-m>L-affett</l-m> tagħna jibqa’ dejjem barra, qatt mhu tajjeb biżżejjed. Tagħna dejjem jgħajjat naqra iktar, iħammeġ naqra iktar, jinkwieta naqra iktar. Aħna emottivi, mhux razzjonali. Aħna barokki, mhux minimalisti. Aħna nervużi u ħħesiljati, mhux trankwilli u bierda. Imbaqbqin mhux glaċjali. <l-m>L-abjad</l-m> kalm u kompost; aħna eċċessivi u aggressivi. Biss <l-m>l-affett</l-m> mhux bilfors jibqa’ dejjem irriżolt. <l-m>Fl-esej</l-m> tiegħu “Feeling Brown”<span class="pull">,</span> José Esteban Muñoz jelabora <l-m>t-teorija</l-m> tal-affett biex jindika strateġiji u għodod ta’ ħsieb li bihom dawk <l-m>l-iltiema</l-m> tal-affett normattiv jistgħu jaħarbu <l-m>min-nassa</l-m> tal-eġemonija <l-m>tal-affett</l-m> li dejjem iddur <l-m>mal-bjuda</l-m>. Hawnhekk, Muñoz jaqleb ta’ taħt fuq <l-m>il-metodu</l-m> analitiku dwar <l-m>l-etniċità:</l-m> l-etniċità mhix kategorija analitika fissa, jiġifieri mhix dak li aħna, imma hija waħda performattiva, jiġifieri <l-m>l-etniċità</l-m> hija dak li nagħmlu. U jekk nitfgħu taħt <l-m>il-lenti</l-m> analitika <l-m>l-etniċità</l-m> tan-nies bojod, u nħarsu lejha <l-m>mill-perspettiva</l-m> tal-affett, insibu li <l-m>l-affett</l-m> tal-bjuda mhu xejn ħlief “nuqqas”<span class="pull">,</span> dak li Muñoz isejjaħ “assenza ta’ affett”<span class="pull">.</span> <l-m>Il-bjuda</l-m>, allura, mhix biss differenza kulturali imma hija wkoll differenza affettiva, differenza ta’ dawk <l-m>l-emozzjonijiet</l-m> li jgħinuna ninnavigaw ħajjitna. Jekk aħna <l-m>l-eċċess</l-m>, <l-m>il-bojod</l-m> huma <l-m>n-nuqqas</l-m>, <l-m>il-baħħ</l-m>. U <l-m>l-eċċess</l-m> mhux essenzjaliżmu li waqa’ <l-m>mis-sema;</l-m> l-eċċess huwa kobba ta’ reazzjonijiet affettivi għall-ostakli kollha li jitpoġġew quddiemna bħala minoritajiet, ostakli li min jitrawwem <l-m>fil-privileġġ</l-m> qatt ma jkollu jseffaq wiċċu magħhom.</p>
<p class="break"><span class="initial"><span class="dropcap drop-I">I</span><l-m>l-Ħadd</l-m></span>, 18 ta’ Frar 1973. Jiktbilha <l-m>bl-għaġla</l-m> għax bagħtitlu żewġ ittri <l-m>fil-posta</l-m> express u waħda <l-m>fil-posta</l-m> normali.<em> Tinstema’ veru mbaqbqa. Nifhem għax jien ukoll qiegħed veru ħażin hawn waħdi. M’għandi ’l &nbsp;ħadd ma’ min nitkellem. Imma mhux sew li <l-m>t-tnejn</l-m> li aħna mbaqbqin. Ħalli lili nitbaqbaq. Int ipprova kkalma naqra, u ieqaf ibla’ <l-m>l-pirmli</l-m> li qed tibla’<span class="pullsemi">.</span> Issa naraw kif se nagħmlu. Normali li tkun imdardra u ma tiflaħx. <l-m>L-ewwel</l-m> xahrejn hekk. Issa jgħaddilek. U ħadd mhu se jinnota li int tqila għalissa. Għadu <l-m>ż-żmien</l-m>. Niżżewġu u naraw fejn se mmorru biex tneħħih wara <l-m>ż-żwieġ</l-m>. Ma nistgħux noqogħdu sejrin hekk għax se nitilfu kollox bejnietna. Ninkwieta wisq li titlef dak li tħoss għalija. <l-m>Il-ħin</l-m> kollu nhewden jekk għadekx tisħon meta taħseb fija. Jekk mhux tixtieqni bħalissa, toqgħodx tinkwieta. Jgħaddilek. Jien ukoll</em> — <em>mhux qed jiġini <l-m>l-aptit</l-m> u mhux qed iqumli. Forsi mmur għand <l-m>it-tabib</l-m> għax ma nafx <l-m>x’inhu</l-m> jiġrili. Qed nirranġa <l-m>l-karti</l-m> biex inkun nista’ mmur <l-m>l-ambaxxata</l-m>. </em>Jgħidilha li nefaq 800 lira <l-m>fix-xejn</l-m> f’Diċembru imma li rnexxielu jwarrab xi ħaġa u qed jibagħtilha ċekk b’xi ħaġa <l-m>tal-flus</l-m>. <em>Isma’<span class="pullsemi">,</span> tinkwieta xejn. Issa nneħħuh dak li għandek. Mhux se ngħid ’l &nbsp;ommi li int tqila għax inġenninha. U jekk ma jitwelidx hawn, ’qas ħadd ma jemmen li hu tiegħi; jaħsbu li hu ta’ ħaddieħor. <l-m>Il-karti</l-m> kważi lesti; qed jaqilbuhom għall-Ingliż.</em></p>
<p class="break"><span class="initial"><span class="dropcap drop-I">I</span>ddeċidejt</span> li ma mmiss xejn <l-m>mill-kliem</l-m> li kiteb <l-m>fl-ittri</l-m> ta’ Marzu. Se nħalli lilu jitkellem għax irrid nisimgħu miegħek, irrid li nisimgħu leħnu flimkien, irrid li bħali xxomm <l-m>l-adrenalina</l-m> li qed tqattar <l-m>mill-forma</l-m> tawwalija <l-m>tal-ittri</l-m>, <l-m>mis-sentenzi</l-m> li jiżżerżqu ’l &nbsp;isfel lejn <l-m>il-lemin</l-m> waqt li qed jipprova jikteb fuq karta bla linji, irrid li tgħinni naqrah mingħajr ma niġġudikah, naqrah bi ftit distanza, nagħdru. Irridek tgħidli li hu mbeżża’<span class="pullsemi">,</span> imwerwer. Irridek tgħidli li forsi jien ukoll kont nagħmel hekk, kont nitqanżaħ u nisforza <l-m>l-istess</l-m> kliem minn ġo fija, kont inżerżaq u nxengel <l-m>l-ittri</l-m> tiegħi sakemm inċappashom żlieġa fuq <l-m>l-abjad</l-m> tal-karta jwerżaq f’wiċċi.</p>
<p>5 ta’ Marzu 1973.<em><strong> </strong>Irċevejt sitt ittri mingħandek: li bgħattli <l-m>fil-21</l-m>, <l-m>it-22</l-m> u <l-m>t-23</l-m> ta’ Frar u tliet ittri oħra minn Jannar li weħlu <l-m>fil-posta</l-m>. Min jaf għala. M’għedtlix jekk irċevejtx iċ-ċekk imma jien żammejt kopja tiegħu: <l-m>in-numru</l-m> huwa 059364 u <l-m>n-numru</l-m> tal-ittra rreġistrata huwa 2879. Ibgħat għidli malli jaslulek. Jien naħseb nasal <l-m>fl-4</l-m> ta’ April. Niżżewġu <l-m>fis-6</l-m>, jew <l-m>fis-7</l-m>, jew anki <l-m>fit-8</l-m> tax-xahar jekk trid. M’għandix idea <l-m>x’tagħmlu</l-m> intom imma naħseb li jien, missierek u ħuk se jkollna bżonn <l-m>l-ilbies</l-m> u int libsa bajda. Ara <l-m>x’hemm</l-m> bżonn u għidli. U niżżewġu <l-m>fil-knisja</l-m> ta’ Ħal Lija, dik <l-m>iż-żgħira</l-m> li wrejtni, hux? Jien xejn mhu problema għalija ħlief dak li għandek ġo fik. Dwejjaq kbar għandi għax din <l-m>it-tarbija</l-m> ħassritli kollox; issa la titwieled jiġu <l-m>t-tobba</l-m> tal-qorti hawn biex jaraw jekk hux tiegħi jew le. <l-m>Il-liġi</l-m> hekk tgħid hawn; u jekk mhux tiegħi, ma nafx <l-m>x’jiġri</l-m>. Għadni m’għamilt xejn fuq <l-m>id-dar;</l-m> m’għandix moħħ. Se niżżewġek għax int trid hekk, u mhux għat-tarbija. Stajt forsi nħobbu imma ġabilna problemi kbar bejnietna. Dak li hemm ġo fik se nobogħdu għall-kumplament ta’ ħajti. U mhux jien biss, kulħadd se jobogħdu għax bagħal. U jien nista’ nagħmlilhom hekk <l-m>lill-familja</l-m> tiegħi? Familti nies rispettabbli sew; missieri joqtol ruħu b’idejh kieku. Min tridu jħobbu lil dan <l-m>il-bagħal</l-m> ta’ ġo fik?</em></p>
<p><em>U naħseb li nduna b’xi ħaġa diġà għax qed jarani mitluf <l-m>fil-ħsieb</l-m>. <l-m>Il-ħin</l-m> kollu jistaqsini <l-m>x’għandi</l-m>. Jekk tarani ’qas tagħrafni. Bla saħħa. <l-m>L-inkwiet</l-m> qed jgħawwarni. Xi ħadd minna huwa persuna ħażina, Jos, ma nafx jekk hux jien jew int. Kieku ma ġejtx lura wara <l-m>l-1969</l-m>, kieku ma rġajtx ktibtlek, kieku ma konniex nidħlu f’dan <l-m>l-inkwiet</l-m> kollu. U mur ara, wara kollox <l-m>l-ittri</l-m> tiegħek bla sugu, qatt ma tiktibli xejn. Qatt ma tgħidli xejn ħlief Otman ejja, ejja malajr, iddumx ma tiġi. Iddumx. Iddumx. Nobgħodha din <l-m>il-kelma</l-m>, iddumx. Xi kultant jidħolli suspett ġo moħħi, li int ħalliela, li m’intix mara onesta. Tibqax sejra biha, tibqax tgħidli “iddumx, iddumx”<span class="pull">.</span> Ġej, ġej, ġej… ġej. <l-m>L-ajruplan</l-m> irid iġibni minn Tripli għal Malta. Ġej, jew <l-m>fl-1</l-m> ta’ April, jew <l-m>fit-2</l-m> jew <l-m>fit-3</l-m>. Jien m’iniex lest, għadni ma lestejt xejn hawn. M’għandniex fejn noqogħdu jew fejn immorru. U ara kif iġġib ruħek meta nasal għax ġej Ħadi miegħi u Ħadi <l-m>t-tifel</l-m> t’oħt ommi. Tkellem bħan-nies, toqgħodx tpejjep u tixrob qisek raġel. Jew insomma agħmel int, għax jien se niżżewġek għax trid hekk int. Jien ma jimpurtanix. Qed inħossni ħa niġġennen; kollox jiġini ħażin. ’Qas ġismi ma jrid iqumli issa. Qiegħed <l-m>id-dar</l-m>, m’għadni nħoss xejn.</em></p>
<p>8 ta’ Marzu 1973. <em>Illum, <l-m>it-tifel</l-m> t’oħt ommi, Ħadi Matug, mar <l-m>il-bank</l-m> biex jibgħat xi flus lil ħuk imma <l-m>l-bank</l-m> qalulu li ma jistax. Jiġifieri, jekk għandek għaxar liri, jew ħmistax-il lira, tihom lil Salvu u mbagħad intihomlok jien la niġi (għax kitibli biex nibgħatlu xi flus). Issa la nasal Tripli nibgħatlu xi flus imma <l-m>mid-deżert</l-m> ma nistax għax m’għandniex permess nibagħtu flus barra <l-m>mill-pajjiż</l-m>. Imma Tripli għandi xi ftit kuntatti u xi ħaġa nirranġa żgur għidlu. Jiddispjaċini li ma laħqitx waslet <l-m>l-ittra</l-m> tiegħu qabel ġejt naħdem.</em></p>
<p><em>Qalbi, nispera li tinsab tajba u mhux bħali</em> — <em>jien miżerja. Indannat. Dwejjaq kbar <l-m>ġol-istonku</l-m> tiegħi għandi. Kieku ma ġejtx Malta f’Diċembru, kieku… aħjar ħadni Alla f’Diċembru milli ġejt Malta. Taħseb li nistgħu nsibu <l-m>l-hena</l-m> f’xulxin issa, wara dan <l-m>il-kliem</l-m> ikrah li qed ngħidlek? Taħseb li tista’ tħobbni tismagħni nitkellem hekk? Kelli ħolma sabiħa li għebet għal dejjem. Forsi int <l-m>it-tort</l-m> ta’ kollox, int li kont tgħidli biex nibqa’ għaddej. Ittrattajtni ħażin lili b’dan <l-m>il-kliem</l-m>. Alla tiegħi kemm nobgħodha lil din <l-m>it-tarbija</l-m> ta’ ġo fik, kemm nobgħodha. ’Qas naħseb fuqha biss ma rrid. Nobgħod kollox u lil kulħadd. <l-m>Il-ħolm</l-m> ta’ ħajti tnawwar kollu. Ma rridx inkun miżżewweġ, ma rridx nibqa’ f’din <l-m>il-ħajja</l-m>. Xejn ma jserraħni jew iferraħni jew ifarraġni. <l-m>Il-ħin</l-m> kollu nistaqsi lili nnifsi, imma għala dejjem tgħidli biex nibqa’ għaddej, biex inġibha ġewwa, għax tieħu gost li nġibuha flimkien. Għala? Biex niżżewġek? Għala? Dak li għamiltli mhux sewwa, ma nagħmlux mod li ta’ xi ħadd ieħor, hux, u qed tgħidli li hu tiegħi għax taf li mhux se nħallik waħdek, li xorta se niżżewġek? Missieri joqtol ruħu b’idejh u ommi tiġġennen jekk ngħidilhom. Ħuti mhux se jkellmuni iktar. Se nġib diżunur fuq niesi. <l-m>Il-Gvern</l-m> Libjan ukoll se joħodha kontrija. <l-m>X’se</l-m> nagħmlu? Neħħih minn hemm. <l-m>It-tort</l-m> tiegħi imma, <l-m>it-tort</l-m> kollu tiegħi. Imissni noqtol lili nnifsi issa. U kollox qed idejjaqni issa, anki kliemek. Iddejjaqni ħafna titkellem baxx; iddejjaqni meta tgħid “sormi” jew “żobbi”<span class="pull">.</span> Mara-raġel titkellem hekk. U ieqaf pejjep. Tidher kerha tpejjep. Qisek raġel. Jekk ma tiqafx, nieħu <l-m>l-affarijiet</l-m> f’idi jien. Malta m’iniex ġej waħdi; ġej Ħadi miegħi. Ipprova ġib ruħek sew quddiemu għax kollox imur jgħid fuqek Tripli. Jien se nipprova mmur <l-m>sal-Kajr</l-m> ħa nara nsibx xi mkien fejn nistgħu mmorru wara li niżżewġu biex tneħħi dak li hemm ġo fik.</em></p>
<p><em>Salvu kitibli biex nibgħatlu xi flus, għaxar liri. <l-m>L-affarijiet</l-m> naqra kkumplikati hawn biex nibagħtu <l-m>l-flus</l-m> u jien diġà bgħattlu xi £23. Issa Ħadi jipprova jirranġalu. Lilek bgħattlek ċekk ta’ £122 Maltin. <l-m>It-tieġ</l-m> f’idejk imma ara li jkun hemm party tajjeb. Inħobbok.</em></p>
<p>9 ta’ Marzu 1973.<strong> </strong><em>Qed inħossni ftit aħjar illum, forsi Alla jieqaf miegħi u kollox imur kif nixtieq. <l-m>Fl-invit</l-m> ikteb hekk ara: ismi, isem missieri, isem missier missieri u <l-m>l-kunjom</l-m>. Jien jisimni Otman Salem Otman <l-m>N’Shea</l-m>. Issa jekk trid tikteb kollox la Ingliża, Mr and Mrs Otman <l-m>N’Shea</l-m>, ara int. Naqbel li nikru karozzi u sala u li jkollna naqra ta’ festin tajjeb. Wara kollox, darba biss se niżżewġu. Waqaft tpejjep, imma? U jekk jogħġbok ieqaf eqred biex niġi malajr; qisek ma tafdanix. Ġej, naħseb <l-m>fl-1</l-m> ta’ April jew ġurnata qabel. Imma ħa ngħidlek din biss: għid lil ommok ma toqgħodx tistaqsini biex naqleb <l-m>it-twemmin</l-m> tiegħi, biex ma toqgħodx tizzika minn taħt u minn fuq biex insir Nisrani jien ukoll. U mur irranġa dik <l-m>is-sinna</l-m> nieqsa li għandek qabel <l-m>it-tieġ</l-m>. Issa nipprova nasal ftit qabel u mmorru flimkien inlestuhom dawn <l-m>l-affarijiet</l-m>. Sellili għal missierek. Ma nista’ nġib xejn miegħi ħlief dak li wegħedt lil zitek u lil Victor. Forsi nsib xi basket għal ommok. Inbusek u ngħannqek miegħi. Jien m’għandi <l-m>l-ebda</l-m> problema bik; <l-m>il-problema</l-m> tiegħi huwa dak li hemm ġo fik.</em></p>
<p>11 ta’ Marzu 1973.<strong> </strong><em>Irċevejt seba’ ittri mingħandek, <l-m>l-aħħar</l-m> waħda <l-m>tal-5</l-m> ta’ Frar. Tgħidli li <l-m>l-problema</l-m> hija tiegħek biss, imma jien ninkwieta iktar minnek. Forsi tant ridt li jkollok tarbija li <l-m>x-xewqa</l-m> tiegħek stess ġabitna fejn qegħdin. Taħsibx li se nitilqek waħdek, kif qed jgħidulek. Taħsibx li <l-m>t-tarbija</l-m> mhux se jkollha missier, kif qed jgħidulek. Imma dan ma kienx <l-m>il-pjan</l-m> tagħna. <l-m>Il-pjan</l-m> kien li ngawdu ftit flimkien, insiefru, induru <l-m>d-dinja</l-m>, ingawdu ġisem xulxin. Nifirħu. Għadna żgħar wisq biex ikollna <l-m>t-tfal</l-m>. <l-m>It-tfal</l-m> trid taħseb għalihom, mhux iġġibhom hekk, bi żball. Forsi ħallejtni nġibha fik biex ikolli niżżewġek bilfors? Le le, xejn ma jien kuntent, la għalija u lanqas għal familti. Mhux sew fuqhom. <l-m>X’sena</l-m> tal-biża’ ġiet fuqi: kieku ma ġejtx Malta f’Diċembru, ma konniex nispiċċaw fejn qegħdin issa. Naħseb Alla jobgħodni sew: meta ġejt lura, <l-m>ix-xita</l-m> kissret <l-m>it-triq</l-m> kollha u parti <l-m>mid-dar</l-m>. Issa hemm int marida b’dik <l-m>it-tarbija</l-m> ġo fik, ommok ma nafx xi nqalgħalha, u jien m’għandix biżżejjed flus biex niżżewġu, nixtru <l-m>d-dar</l-m> u <l-m>l-għamara</l-m> u mmorru honeymoon f’salt. Kissirna <l-m>l-ħolma</l-m> li kellna. Insa ara, għax jien issa se jkolli nġorr dan <l-m>it-toqol</l-m> kollu fuq spallti mhux int. Tgħidli li trid tiżżewweġ qabel, biex <l-m>it-tarbija</l-m> jkollha missier. Niżżewġu qabel. Issa niġi <l-m>fl-aħħar</l-m> ta’ Marzu jew <l-m>fl-1</l-m> ta’ April u niżżewġu, mhix problema. U jekk ommok tħallik, oqgħod magħha <l-m>bit-tarbija</l-m>. Naħseb mhix se tkeċċik ’il &nbsp;barra żgur, għax hekk trid dik, li int toqgħod magħha. Ma tridekx titlaqha. Agħmel int. Jien tista’ tagħmel li trid. Niżżewġu, oqgħod hemm, u tista’ tgħammidha <l-m>t-tarbija</l-m> jekk trid. Tista’ anki toħodha <l-m>l-knisja</l-m>. Mhix biċċa tiegħi. Biss niġi niżżewġek żġur. Issa jekk trid teħles minnha dik <l-m>it-tarbija</l-m>, għad baqagħlek ftit ċans. Staqsejt sew hawn, imma <l-m>l-Libja</l-m> l-ebda tabib ma jagħmel dawn <l-m>l-affarijiet</l-m>. Malta għandek iċ-ċans u ma tridx. Mela jekk trid immorru <l-m>l-Kajr</l-m>. U xi ħadd hawn qalli li tista’ tneħħi <l-m>bin-nagħniegħ</l-m>, jew <l-m>x’jisimha</l-m> dik <l-m>ix-xitla</l-m> li tfuħ. Jekk tagħmel te qawwi <l-m>tan-nagħniegħ</l-m> u tixorbu filgħodu għal tlett ijiem, forsi tneħħi.</em></p>
<p><em>Trid tkun b’saħħtek meta jkollok problema, mhux dgħajfa. Din hi <l-m>l-liġi</l-m> li tiggverna <l-m>l-ħajja</l-m> nnifisha. Għid lil ommok li se tibqa’ ftit magħha wara li niżżewġu. Imma isma’<span class="pullsemi">,</span> <l-m>fil-fatt</l-m> lanqas biss naf <l-m>x’naqbad</l-m> ngħidlek. Naf li nobgħod lil kulħadd, kemm <l-m>fil-Libja</l-m> kif ukoll f’Malta. Kulħadd jindaħal. Lilek, lil missierek u lil Salvu biss inħobb. Imma għidli <l-m>x’se</l-m> tagħmel. Ma tistax tibqa’ tistenna. Mur u neħħih. Jekk trid, nibgħatlek 500 lira sterlina u mur <l-m>l-Italja</l-m> ma’ ħuk u neħħih hemm jekk Malta daqshekk problema għax kulħadd iparla. U jekk trid titlaq mingħand ommok, għidli wkoll u nikrilek flett Malta jien stess. Li għandek bżonn nagħmlu. Imma nobgħodha sew lil din <l-m>it-tarbija</l-m> li hemm ġo fik. Nobgħodha. Qatt ma nista’ nsir inħobbha sa ma mmut. Imma ħa ngħidlek xi ħaġa issa: mur għand <l-m>it-tabib</l-m> li għedtlek bih jien Malta, mur u għidlu li lesta ttih tnejn jew tliet mitt lira u neħħih. Ineħħihulek żgur. U jekk qed tibża’ tmur għandu, mur <l-m>l-Ingilterra</l-m> jew <l-m>l-Italja</l-m> fejn trid. Anki <l-m>l-aħħar</l-m> tad-dinja nħallaslek biex tmur sakemm tmur u teħles minnha din <l-m>it-tarbija</l-m>. Inħobbok, emminni, imma qed inħossni se niġġennen.</em></p>
<p class="break"><span class="initial"><span class="dropcap drop-K">K</span>ont</span> diġà qrajt xi siltiet minn dawn <l-m>l-ittri</l-m> qabel ma rġajt sibthom, u <l-m>l-ewwel</l-m> darba li kont rajthom għand ommi <l-m>l-kliem</l-m> ta’ Otman kien ħasadni, għawwarni, qallibni. Niftakar li għalaqthom niġri għax ma ridtx nara <l-m>x’qal</l-m> iżjed, u ma ridtx inkun naf jekk ommi wkoll kinitx qed tippjana li tneħħi. Mhux għax kelli xi terrur <l-m>mill-fatt</l-m> li forsi din <l-m>it-tfajla</l-m> ta’ għoxrin sena — minn Malta, minn ġo raħal żgħir, miġbuda iktar lejn <l-m>in-nisa</l-m> milli lejn <l-m>l-irġiel</l-m>, tqila qabel <l-m>iż-żwieġ</l-m> minn raġel Libjan li bilkemm kienet tafu ħlief minn sensiela ta’ ittri li kien jiktbilha meta jisħon waħdu <l-m>fil-kamra</l-m> ta’ kumpanija <l-m>taż-żejt </l-m>— setgħet forsi timmaġina jew tippjana li teħles minn tqala kkumplikata u tkompli b’ħajjitha. Mhux għalhekk. Imma għax ma ridtx li ommi tkun taf li qrajthom. Ma ridtx li <l-m>l-qari</l-m> ta’ dawn <l-m>l-ittri</l-m> jġib lil ommi <l-m>fis-sitwazzjoni</l-m> fejn ikollha tispjegali xi ħaġa, jew fejn tħoss li trid tgħidli li veru tħobbni u li mnalla ma neħħitnix. Ma ridtx nimmaġina lil ommi thewden u tinkwieta li jien issa sirt naf u allura tibda tistaqsi lilha nnifisha kinitx deċiżjoni tajba li wellditni. Ma ridtx nibda nwaħħal f’dan kull darba li jinqalagħli xi intopp. <l-m>Is-soluzzjoni</l-m> psikika tiegħi, li nnutajt ġranet wara <l-m>fil-mod</l-m> ta’ kif irrakkuntajt <l-m>is-sejba</l-m> lil sħabi, kienet li waqt li bdejt naqra <l-m>l-ittri</l-m> ta’ Otman, ħassejt li jien kont diġà preżenti fihom, li jien kont bħal trab kosmiku jivvjaġġa <l-m>fil-baħħ</l-m> tal-univers u li tar ’l &nbsp;hawn għax kien jaf li din se żżommu, se ġġissmu, se tferrgħu <l-m>fl-għajxien</l-m>. Lil ommi neħħejtilha jew ħadtilha kull aġenzija li kellha <l-m>fid-deċiżjoni</l-m> jekk iżżommx jew le, u tfajtha kollha fuqi mhux biex nitkabbar iżda biex neħlisha <l-m>mill-jasar</l-m> tal-għażla u biex neħles lili nnifsi <l-m>mid-dubju</l-m>.</p>
<p>Konna tkellimna dwar <l-m>id-deċiżjonijiet</l-m> iebsa li kellha tagħmel bħala persuna queer dikjarata biex trabbini bħala omm-missier u meta kont nipprova nagħmel rendikont <l-m>tat-toqol</l-m> li ġibtilha f’ħajjitha, kont bdejt nemmen li kien imiss lili nagħmel <l-m>il-pass</l-m> li nsir <l-m>missier-omm</l-m>. Però, irreżistejtha politikament. <l-m>Min-naħa</l-m> tiegħi, dejjem ħsibt li <l-m>l-kunjom</l-m> kien wisq fittizju biex inkomplih jien — li kien se jinħall malajr malli jinbeżqu fuqu erba’ taqtiriet <l-m>tax-xita</l-m>. Kont nistaqsi jekk <l-m>l-omosesswalità</l-m> tiegħi kinitx saħta ta’ Otman, inkanteżmu tiegħu jew invokazzjoni lil bedudu, <l-m>il-qerda</l-m> ta’ dak li żammet ommi biex tisfidah, <l-m>iż-żarmar</l-m> tas-saħna li ġabitu Malta f’Diċembru <l-m>tal-1972</l-m>, <l-m>il-qatgħa</l-m> li ħasditu u nebbħitu li żobbu rikbu, li dawru għal sormu u nħexa bih stess. Dan ħsibtu kemm-il darba, imma għasarli msarni ħafna iktar meta sibt ruħi ma’ Maria ġewwa Catania <l-m>fl-aħħar</l-m> tat-tmeninijiet.</p>
<p>Maria kienet <l-m>it-tfajla</l-m> li kont nintefa’ magħha dak <l-m>iż-żmien;</l-m> ikbar minni, taf <l-m>il-qoħob</l-m> tal-Belt, ta’ <l-m>Tas-Sliema</l-m> u Paceville, taf lil kulħadd, u tgħix waħedha. Kienet tħawwad: ġeneralment tħobb <l-m>in-nisa</l-m> imma taħxi <l-m>mal-irġiel</l-m>. Bħali. Fuq hekk konna naqblu imma kellna tipi differenti. Kienet tħuf irġiel puliti, jitkellmu <l-m>bl-Ingliż</l-m>, mingħajr interess f’relazzjoni. Kienet tgħidli, <em>aħjar jekk ikunu single, għax <l-m>il-miżżewġin</l-m> ma teħles minnhom b’xejn</em>. Kien ħabbilha wieħed iżgħar minnha sew, u ma kellha <l-m>l-ebda</l-m> ħajra twelled jew trabbi. Għal Maria, <l-m>it-twelid</l-m> kien biżżejjed biex jagħmilha omm, tabbandunahx jew le. U omm qatt ma riedet tkun. Kienet kundizzjoni umana li qatt ma riedet tmiss magħha jew li tħalliha tiddefinixxiha. Lanqas riedet li ġisimha qatt jagħti forma għal xi ħajja esterna minnha stess, xi prostetika mġissma minn laħamha u ilmijietha. <l-m>Id-dmija</l-m> tal-affari, <l-m>l-ovulazzjoni</l-m>, <l-m>l-uġigħ</l-m> li kien jaqsamha meta tkun qiegħda bih, <l-m>il-gost</l-m> li kienet tagħtiha nejka tajba, <l-m>l-orgażmi</l-m> multipli rreplikati u mmultiplikati meta ssib mara li taf tilagħbilha bih sew, tgħaxxixha meta tħoss <l-m>is-swaba</l-m>’ u <l-m>l-ilsien</l-m> jilagħbu fuq barra — dan kollu għal Maria ma kellu <l-m>l-ebda</l-m> konnessjoni <l-m>mal-maternità</l-m>. Għoxxha kien ibandalha minn infern li jġegħelha tokrob u tolfoq għal estasi li ġġegħelha tingħi u twerżaq — ma setgħetx timmaġinah maxtura.</p>
<p>Qaltli biex immur magħha Catania. Fuq <l-m>it-Tirrenia</l-m>, matul <l-m>il-vjaġġ</l-m> ta’ billejl lejn Sqallija, f’maltemp <l-m>tat-twerwir</l-m> li beda jbandal <l-m>il-vapur</l-m> u jaqlibna ta’ taħt fuq, għedtilha li kont sibt xi ittri ta’ missieri, li kien qal lil ommi biex tneħħi meta nqabdet tqila, li kien irsista sew biex ommi tmur għand tabib li kien <em>iħenn għan-nisa</em>.<em> </em>(Dak <l-m>iż-żmien</l-m>, <l-m>il-ħniena</l-m> kienet spiss tiddeffes <l-m>fl-ewfemiżmi</l-m> u <l-m>fil-milieu</l-m> li trabbejt fih, <l-m>il-ħaddiema</l-m> tas-sess kienu dawk li jħennu għal raġel <l-m>fil-bżonn</l-m>.) Maria għannqitni magħha: <em>ommi wkoll kienet kważi se tneħħi meta nqabdet bija. Missieri kien irranġalha biex tmur għand spiżjar li kien iħenn għan-nisa. Kienet imwerwra u ma riditx tmur f’sensiha. Xorbot xarba gin qabel marret, biex twaħħal <l-m>fis-sakra</l-m> meta tħares lura u tiftakar. Meta waslet, <l-m>l-ispiżjar</l-m> daħħalha ġo kamra fuq wara, ġegħelha tinża’ u ttella’ saqajha <l-m>t-tnejn</l-m> fuq <l-m>il-mankijiet</l-m> tas-sodda li kellu. Imma kienet itterrorizzata u telqet tiġri ’l &nbsp;barra. U żammet. Warajja imma kienet inqabdet darb’oħra u missieri ma kienx qiegħed sew; <l-m>l-ewwel</l-m> beda jiġbed u mbagħad wara jaħraq <l-m>il-pipa</l-m>, u <l-m>d-dejn</l-m> beda jikolna. Kienet marret minn jeddha għand <l-m>l-ispiżjar</l-m>, ’qas biss qaltlu lil missieri li kienet inqabdet. </em>Imma Maria ma riditx tibqa’ titkellem fuqha: <em>iktar ma nżomm dawn iċ-ċelloli li għandi ġo fija, iktar nitwerwer minn dak li se nagħmel. Qisni qrajt għoxxi b’mod ħażin, qisu ġie xi ħadd u kitibhuli b’lingwa oħra f’daqqa waħda. Dak li hemm ġo fija huwa dak li ħalla xi ħadd li ried ibattlu ġo mara, laqx ta’ raġel sħun li jekk ittih <l-m>il-lala</l-m>, isir bniedem. </em>Ma nistax ma naħsibx fuq Otman meta niftakar <l-m>fil-kliem</l-m> ta’ Maria, <l-m>fit-tbatija</l-m> u <l-m>s-sens</l-m> ta’ ħtija li għawwar lil ommi minn ġewwa matul <l-m>is-snin</l-m> kollha li kellha trabbini waħedha, tipprovdi għalija, tara kif se tpoġġini xi mkien ’il &nbsp;bogħod <l-m>mill-għaraq</l-m> u <l-m>l-adrenalina</l-m> ta’ Triq <l-m>l-Imsida</l-m>, iġġorrni magħha kullimkien u niġri minn id ta’ mara għall-oħra, imrobbi minn komunità ta’ nisa fi żmien meta <l-m>l-mara</l-m> moderna kienet qed tipprietka biex <l-m>it-tfal</l-m> jitrabbew <l-m>fil-familja</l-m> nukleari, omm, missier u borma. Illum niċċelebra <l-m>t-trobbija</l-m> li kelli, u nrodd ħajr <l-m>lill-persuna</l-m> li laħħmitni u ħadet ħsiebi, imma naf li ħajjitha, b’xi mod, intemmet meta żammet. Maria kienet irranġat biex tmur teħles Catania dakinhar. Wasalna <l-m>fix-xita</l-m> u morna dritt <l-m>fl-indirizz</l-m> li kienet tatha ħabibitha li kienet taħdem ġo club Paceville. Meta wasalna, sibna garaxx kiesaħ silġ u sitt siġġijiet; fuq tnejn minnhom kien hemm żewġ tfajliet Maltin oħra li huma wkoll kienu fuq <l-m>il-vapur</l-m> magħna. Għarafthom. Imma <l-m>l-ewwel</l-m> sejħu lil Maria.</p>
<p>Maria qatt ma qaltli <l-m>x’ġara</l-m> hemm ġew; dakinhar qalet ftit li xejn. Lanqas kielet. Xtrat żewġ ġinsijiet minn fuq <l-m>il-monti</l-m> u xi fwejjaħ <l-m>mir-Rinascente</l-m> qabel inżilna u serqet menù ta’ restorant biex taparsi morna nieklu hemm. Għamilt ftit sigħat mimdud maġenbha fuq <l-m>is-sodda</l-m> tal-lukanda li krejna għal dakinhar, inżiegħel biha u ngħidilha li kienet ħadet <l-m>id-deċiżjoni</l-m> t-tajba waqt li nimmaġina kif kienet tkun ħajjitna kieku welldet u jien sirt missier <l-m>it-tarbija</l-m>, kieku ddeċidejna li ngħixu flimkien ta’ ġenituri. <l-m>Id-deċiżjoni</l-m> ta’ Maria kienet waħda iebsa, waħda li baqgħet f’moħħha għal snin twal. Baqgħet tfakkarni kull sena <l-m>fid-data</l-m> ta’ meta morna ġurnata Catania. Imma forsi <l-m>l-għażla</l-m> ma kinitx tagħha biss; forsi <l-m>l-għażla</l-m> kienet ukoll ta’ dik <l-m>il-farka</l-m> trab kosmiku li għaddiet minn fuqna bħal meteorita u ddeċidiet li ma tinżilx ’l &nbsp;hawn. Forsi baqgħet għaddejja lejn dinja naqra iktar ikkulurita jew forsi kellha aptit tibqa’ ddur u ddur u tagħqad <l-m>mal-univers</l-m>.</p>
<p class="break"><span class="initial"><span class="dropcap drop-22">22</span></span> ta’ Marzu 1973.<em> Irċevejt tliet ittri mingħandek, <l-m>tal-1</l-m>, <l-m>it-2</l-m> u <l-m>t-3</l-m> ta’ Marzu. Grazzi. <l-m>Il-flus</l-m> li bgħattlek tista’ tmur tixtri xi affarijiet għat-tieġ bihom, jew stennieni u la nasal immorru flimkien. Ktibtli li qed tfittex biex tikri dar għal sena. Għala sena? Mhux se ndumu Malta sena żgur, Jos. Jekk trid issib tikri xi mkien għal tlieta jew erba’ ġimgħat, tajjeb. Sakemm inkun hemm jien ikollna fejn noqogħdu. Imma mhux beħsiebni noqgħod ġej u sejjer minn Tripli għal Malta għaliex ma nistax u m’għandix <l-m>il-ħin</l-m>. <l-m>Il-gvern</l-m> jagħtina visa limitata u hemm limitu wkoll fuq kemm flus nistgħu noħorġu. Jekk trid li ngħixu hekk, li naraw lil xulxin tliet ġimgħat <l-m>fis-sena</l-m>, mela allura ma niżżewġu xejn u nibqgħu ħbieb, kif aħna. <l-m>It-tieni</l-m> nett, jien ma tantx inħobb <l-m>il-kumpanija;</l-m> nippreferi noqgħod waħdi. Jekk tixtieq li tkun imdawra <l-m>bin-nies</l-m>, <l-m>bil-familja</l-m> tiegħek, mela jien nippreferi ma niżżewġu xejn. Forsi din <l-m>is-sena</l-m> tkun waħda iebsa għalina, nikbru flimkien minnha, min jaf. Forsi dawn <l-m>l-isfidi</l-m> li se ngħaddu minnhom flimkien ikabbruna. Forsi flimkien nistgħu nibdew <l-m>mix-xejn</l-m> u nitilgħu ’l &nbsp;fuq. Imma żgur mhux se niżżewġu u mbagħad inħallik Malta; żgur li le.</em></p>
<p><em>U nispera li waqaft tpejjep issa u li bdejt tibdel ftit <l-m>l-aġir</l-m> tiegħek; taf li trid tibda ħajja ġdida issa, ġo pajjiż ġdid; ħajja ġdida, modi ġodda. Temp u klima ġodda, kollox ġdid. Mhux se tkun tista’ toħroġ tixtri waħdek, jew tmur iddur waħdek, jew tkellem <l-m>lin-nies</l-m> kif tagħmel Malta. Lanqas tħares lejn <l-m>in-nies</l-m> ma tista’<span class="pullsemi">.</span> Trid tkun onesta f’kollox. U daqt se tkun omm jekk iżżommu; trid tibdel naqra <l-m>l-mod</l-m> kif iġġib ruħek <l-m>fid-dinja</l-m>. Ipprova tkellem bħan-nies; <l-m>il-kliem</l-m> baxx m’għandekx bżonnu. Jekk taqbel, allura tista’ ssir marti. Nipprova ngħinek kif nista’<span class="pullsemi">,</span> nipprova nsib mod ta’ kif ngħinek. Jekk tiġi miegħi, intik isem Għarbi li jixraqlek. M’hemmx għalfejn tibdel <l-m>ir-reliġjon</l-m> għalija; ibdel biss jekk tħoss li qed tersaq lejn <l-m>il-fidi</l-m> tiegħi u togħġbok. Imma wliedna bilfors ikollhom jieħdu <l-m>l-fidi</l-m> tiegħi u jkollhom ismijiet Għarab. U jekk ommok jew <l-m>il-kappillan</l-m> jibdew jeqirdu u jagħmluha <l-m>tal-ħelwin</l-m> miegħi biex naqleb għall-fidi Nisranija, se naqlgħalhom <l-m>l-inkwiet</l-m>. Għax <l-m>fil-fatt</l-m> aħna nemmnu f’dak li temmnu intom, imma aħna nemmnu iktar. U jien għala għandi mmur lura flok ’il &nbsp;quddiem? <l-m>Il-fidi</l-m> tiegħi ipprogressat fuq tagħkom; jien ma mmur lura qatt. Jiġifieri, għidilha żżomm ħalqha magħluq u żżomm <l-m>il-fidi</l-m> tagħha għaliha lil ommok. Għax smajtha darba tgħidlek “ħallih, ħallih, Jos, BELMOT BELMOT YEEGE LEL TRIQ” (fhimtha; jiġifieri <l-m>bil-mod</l-m> il-mod jiġi għat-triq tagħna). Taħseb li ma nifhimhiex imma kollox nifhem; inħalliha tgħid jien. Ara ’l &nbsp;missierek inħobbu daqs missieri; iġib ruħu b’mod normali. Jien dawk <l-m>in-nies</l-m> jogħġbuni, nies normali. Kieku ommok bħalu f’kollox, kieku int għandek <l-m>l-aħjar</l-m> familja imma ommok dinja għaliha. Nieħu gost insejjaħ lil missierek missier, u bħali, ma tantx iħobb <l-m>in-nies</l-m>. Jinqata’ waħdu. Meta kont Malta, <l-m>is-36</l-m> jum li għamilt hemm, int dejjem iġġorr lil xi ħadd miegħek; qatt ma tkun waħdek. Qatt ma kellna ftit ħin għalina waħedna. Imma ieqaf iktibli biex niġi; ġej żgur. M’hemmx għalfejn tinsisti għax iddejjaqni. Aħjar nieqaf hawn illum u nipprova nsib ftit serħan <l-m>fl-irqad</l-m>. Ma rridx ngħidlek iktar kliem ikrah.</em></p>
<p class="break"><span class="initial"><span class="dropcap drop-L">L</span>-għada</span> ta’ din <l-m>l-ittra</l-m>, <l-m>it-23</l-m> ta’ Marzu 1973 , <l-m>fit-8:00</l-m> Zulu, RAF Luqa rċevew <l-m>id-distress</l-m> call<em> </em>HAZY 32<em> </em>minn ajruplan Amerikan <l-m>tat-tip</l-m> EC-130 li kien fi triqtu lejn Ateni. EC-130 irrapporta li żewġ Mirage Libjani bdew jisparaw fuqu waqt li kien qed itir lejn <l-m>il-Grigal</l-m> u talab permess biex jinżel Malta. <l-m>L-ewwel</l-m> attakk sar tliet minuti qabel <l-m>il-Mayday</l-m> call <l-m>fil-latitudni</l-m> ta’ 34°10’ <l-m>mit-Tramuntana</l-m> u <l-m>t-tieni</l-m> wieħed <l-m>fil-latitudni</l-m> ta’ 34°20’ <l-m>mit-Tramuntana</l-m>. <l-m>Il-Mirage</l-m> Libjani baqgħu wara <l-m>l-ajruplan</l-m> Amerikan imma meta laħqu <l-m>l-34°30’</l-m> dawru denbhom u lebbtu lura. Minn fuq <l-m>l-art</l-m>, <l-m>l-inċident</l-m> kien qed jiġi segwit <l-m>mill-istazzjon</l-m> tar-radar <l-m>tal-Madliena</l-m> u <l-m>mid-direttur</l-m> tal-Avjazzjoni Ċivili, li meta kkuntattjawh <l-m>l-RAF</l-m> dwar <l-m>l-attakk</l-m>, qalilhom li kien diġà jaf bih u li <l-m>r-radar</l-m> tal-Madliena kien qed isegwi <l-m>l-ajruplan</l-m> Amerikan. <l-m>L-Air</l-m> Commodore bagħat jgħid li <l-m>l-Libjani</l-m> kienu ddiżappuntati sew <l-m>bit-tmexxija</l-m> tar-radar <l-m>tal-Madliena</l-m>, li bdew iqisuh bħala theddida għal-Libja, u li minħabba dan, setgħu jinqalgħu problemi diplomatiċi bejn <l-m>iż-żewġ</l-m> pajjiżi. <l-m>Min-naħa</l-m> tagħhom <l-m>l-RAF</l-m> ċaħdu li kellhom <l-m>il-kontroll</l-m> tal-ajruplan Amerikan, u allura <l-m>r-Renju</l-m> Unit ma riedx jieħu <l-m>r-responsabbiltà</l-m> tal-inċident. <l-m>Il-ġurnalisti</l-m> bdew jissaraw biex jieħdu xi informazzjoni mingħand <l-m>l-Ambaxxatur</l-m> Amerikan John I. Getz, li <l-m>min-naħa</l-m> tiegħu beda jistaqsi kif għandu jirrispondi biex <l-m>l-Amerka</l-m> tkun tista’ tikkontrolla <l-m>n-narrattiva</l-m> u ma jinqalax iktar taħwid diplomatiku. Filgħaxija, waqt avveniment soċjali, Getz iltaqa’ <l-m>mas-segretarju</l-m> parlamentari Wistin Abela. Iżda Abela ma kellu <l-m>l-ebda</l-m> ħajra jitkellem dwar <l-m>l-inċident</l-m> ma’ Getz:<em> <l-m>il-Gvern</l-m> ta’ Malta ma jixtieqx li jkollu <l-m>x’jaqsam</l-m> f’din <l-m>il-biċċa</l-m>. Wara kollox, <l-m>l-attakk</l-m> sar fi spazju <l-m>tal-ajru</l-m> internazzjonali u m’hemm <l-m>l-ebda</l-m> raġuni għala Malta għandha tmur titkarrab għal xi spjegazzjoni, la mingħand <l-m>il-Libjani</l-m> u lanqas mingħand ħadd. </em>Li Abela ma kienx qal lil Getz kien li <l-m>l-Maltin</l-m> kellhom <l-m>ir-recording</l-m> tal-komunikazzjoni bejn <l-m>l-ajruplan</l-m> Amerikan u <l-m>l-RAF</l-m>. Malli wasal lura, Getz bagħat telegramma <l-m>lill-Commander</l-m> in Chief European Command <l-m>fil-Ġermanja</l-m> u infurmah li, <l-m>fl-opinjoni</l-m> tiegħu, Wistin Abela qallu preċiżament dak li Mintoff ried li jintqal pubblikament, forsi minħabba <l-m>l-fatt</l-m> li Mintoff ma ried <l-m>bl-ebda</l-m> mod joħloq skumdità diplomatika ma’ Gaddafi jew jidħol f’xi kwistjoni taħraq <l-m>mal-Libja</l-m>. Ġimgħa wara, Getz iltaqa’ ma’ Mintoff wiċċ imb wiċċ biex jiddiskutu memorandum <l-m>tan-NATO</l-m>. Getz ried jistaqsi dwar <l-m>l-attakk</l-m> fuq <l-m>l-ajruplan</l-m> Amerikan imma Mintoff kellu f’moħħu li jistaqsi dwar <l-m>l-impjant</l-m> ta’ disalinazzjoni Westinghouse li ried iġib Malta u li dwaru kellu <l-m>l-appoġġ</l-m> tal-politikanti Libjani, imma mhux <l-m>tal-esperti</l-m> tekniċi. Ftit ġranet wara, <l-m>fl-4</l-m> ta’ April 1973 <l-m>l-Istati</l-m> Uniti saru jafu li Westinghouse kienet xoljiet <l-m>il-kuntratt</l-m> ta’ bejgħ <l-m>tal-impjant</l-m> lil Malta. Dakinhar, fi Tripli, Gaddafi beda jkellem <l-m>lill-membri</l-m> tal-kmand rivoluzzjonarju fuq pjan li kellu: <em>aħna mhux kolp ta’ stat għamilna, aħna għamilna rivoluzzjoni. Aħna ħlisna <l-m>mill-jasar</l-m>. Imma hemm xi nies li se jibqgħu jemmnu <l-m>lill-barrani</l-m> meta jgħidilhom li aħna mhux poplu wieħed, li aħna gruppi differenti, li għandna lingwi differenti. Aħna kollha Libjani hawn. U kollha nitkellmu <l-m>bl-Għarbi</l-m>.</em></p>
<p class="break"><span class="initial"><span class="dropcap drop-I">I</span>żżewġu</span> <l-m>fil-11</l-m> ta’ April 1973. <l-m>Iż-żwieġ</l-m> imniżżel <l-m>fir-reġistru</l-m> pubbliku <l-m>bin-numru</l-m> 834/73. <l-m>Fir-reġistru</l-m> hemm <l-m>l-età</l-m> u <l-m>l-professjoni</l-m> tagħhom: hu 27 u jaħdem ma’ impjant <l-m>taż-żejt</l-m> u hi 21 u seftura. <l-m>Iż-żwieġ</l-m> interrazzjali tagħhom kien statistikament sinifikanti, tant li jissemma <l-m>fl-istudju</l-m> ta’ Joe Vella Gauci li għamel <l-m>mal-University</l-m> of London u ppubblikat <l-m>bit-titlu</l-m> <em>Islamic Law and Mixed Marriages in Malta </em><l-m>fl-1991</l-m>. Ma’ tagħhom hemm <l-m>id-dettalji</l-m> tal-koppja <l-m>l-oħra</l-m> li bħalhom kienu mħalltin u żżewġu dik <l-m>is-sena:</l-m> hu 39 u hi 14. <l-m>It-tieġ</l-m> kien imħejji malajr imma <l-m>tal-Haro</l-m> kienu tawha libsa <l-m>tat-tieġ</l-m> biex toħroġ ta’ nies. Kienet differenti minn ħafna lbiesi ta’ dak <l-m>iż-żmien</l-m> u jekk tħares lejn <l-m>ir-ritratti</l-m>, trid tkun taf biex tinduna li tqila, għalkemm ċert li kull min kien jafha kien induna għaliex hi kienet irqiqa u atletika. <l-m>Il-libsa</l-m> tat-tieġ illum naraha biss <l-m>fir-ritratti</l-m> però niftakarha sew fi tfuliti. Niftakar li <l-m>n-nanna</l-m> kienet iżżomm ħafna fliskaturi <l-m>tal-plastik</l-m> kbar taħt <l-m>is-sodda</l-m> u f’wieħed minnhom, aħdar ċar, kien hemm <l-m>il-libsa</l-m> tat-tieġ <l-m>t’ommi</l-m> mitwija u mqiegħda ġo borża <l-m>tal-plastik</l-m>. Meta bdejt nitfarfar, kienet neħħietha minn hemm u qegħditha ma’ lbiesi oħra li kien hemm <l-m>fin-naħa</l-m> tal-lemin <l-m>tal-gwardarobba</l-m> tal-kamra <l-m>ż-żgħira</l-m>, <l-m>il-kamra</l-m> li kont ninqafel fiha matul <l-m>il-ġurnata</l-m> biex nisma’ <l-m>l-mużika</l-m> u nintefa’ kobba naqra ħdejn <l-m>l-għatba</l-m> tal-bieb li jagħti għall-bitħa interna fejn jgħaddu <l-m>l-katusi</l-m> tad-dranaġġ <l-m>tal-blokk</l-m>, nisma’ <l-m>fl-isfond</l-m> il-ġirien jieklu, jinħaslu, ikantaw, jilletikaw u jinħabbu.</p>
<p>Waranofsinhar, kienet <l-m>l-hena</l-m> tiegħi nqalleb <l-m>fil-gwardarobba</l-m> tal-ilbiesi <l-m>tal-evening</l-m> li <l-m>n-nanna</l-m> tgħidli kien ġabhom Otman <l-m>mil-Libja</l-m>, nara <l-m>x’se</l-m> nilbes, eċitat <l-m>bil-logħba</l-m> li nista’ nilbes <l-m>l-ilbiesi</l-m> li kien hemm moħbijin fiha. Noħroġhom <l-m>mill-boroż</l-m> tal-plastik, inxommhom, naqlagħhom minn <l-m>mal-ispallieri</l-m>, inniżżlilhom <l-m>iż-żipp</l-m> ta’ wara u nidħol fihom bħalma nidħol f’banju ilma sħun, nitgħannaq <l-m>mal-bellus</l-m> iswed tqil u twil li jkaxkar <l-m>mal-art</l-m> kollu fosos u dendul <l-m>tal-ħġieġ</l-m> taparsi kristall tqil ċomb fuq quddiem, ilellxu taħt <l-m>il-linfa</l-m> tas-seba’ bozoz <l-m>fil-kamra</l-m>. Waranofsinhar, kont nilbes <l-m>il-Libja</l-m>, <l-m>biż-żewġ</l-m> bibien <l-m>tal-gwardarobba</l-m> miftuħin, imwerwer li xi ħadd se jqum u jinduna <l-m>mill-ħġieġ</l-m> ikkusksjat <l-m>tal-bieb</l-m> tal-kamra <l-m>tas-sodda</l-m>. Waranofsinhar, kont inħares <l-m>fin-nofs</l-m> tal-gwardarobba fejn kien hemm twaletta, mera, żewġ pupi <l-m>tat-toilet</l-m> paper <l-m>bil-libsa</l-m> tas-suf magħmula <l-m>bil-ganċ</l-m>, u ritratt <l-m>taz-zija</l-m> Salvina żżommni waqt xi festin meta kont għadni qed nitgħallem nimxi, u narani ninbidel f’xi ħadd li ma nafux, <l-m>l-aqwa</l-m> li mhux Otman.</p>
<p>Minn fuq <l-m>it-twaletta</l-m>, <l-m>iz-zija</l-m> t’ommi Salvina kienet tkompli miegħi <l-m>mir-ritratt</l-m>. <l-m>Iz-zija</l-m> Salvina kienet ruxxana, ferrieħa, ċajtiera, daħkana, u ddisprata. Xorbot kemm felħet inbid sakemm tant saret qawwija li ma kinitx tiflaħ taħdem jew tqum minn bilqiegħda. <l-m>Id-dinja</l-m> kienet tiġi għaliha. Ommi kienet tgħidli li meta ndunat li kienet raħlija, kien <em>troppo tardi</em>; indunat kemm hi sabiħa <l-m>d-dinja</l-m> tard wisq, u ddisprat. Issakkret <l-m>fir-raħal</l-m>, tqabbad lil dik u ’<l-m>l-oħra</l-m> jmorru jixtrulha <l-m>l-inbid</l-m>, mardet u kompliet tixrob sakemm <l-m>ix-xorb</l-m> raqqadha. <l-m>Ir-ritratt</l-m> l-ieħor tagħha <l-m>d-dar</l-m> kien dejjem imgeżwer u moħbi <l-m>fil-kexxun</l-m> tas-sideboard u joħroġ biss <l-m>fix-xahar</l-m> tal-mejtin biex nieħdu <l-m>ċ-ċimiterju</l-m> fejn difnuha <l-m>fil-komun</l-m>. Salvina kienet krepuskolari ħafna <l-m>fid-dar</l-m> tan-nanniet u meta kbirt, ippruvajt niskava <l-m>l-istejjer</l-m> tagħhom għax kont kważi konvint li f’raħal żgħir bħal Ħal Lija <l-m>l-għajdut</l-m> jiġri u allura forsi nsir naf xi ħaġa. Darba smajt nofs storja, li nannti kienet tħobb raġel li ħadithulha oħtha. Niftakar <l-m>in-nanna</l-m> rekluża <l-m>fl-aħħar</l-m> snin ta’ ħajjitha, <l-m>il-vanità</l-m> kienet qaflitha priġuniera ġo flett <l-m>tal-gvern</l-m>, tobgħod <l-m>il-laħam</l-m> imdendel taħt dirgħajha u <l-m>t-tħattib</l-m> li bdiet tiżviluppa fi xjuħitha. Kienet toqgħod attenta għall-qanpiena <l-m>tal-mejtin</l-m> u ċċempel <l-m>ir-raħal</l-m> biex tara min kien għadda. <l-m>Fix-xitwa</l-m> tal-1991, waqt funeral li rajna nieżel minn quddiem <l-m>id-dar</l-m> għaċ-ċimiterju, niftakar <l-m>lin-nanna</l-m> ssabbat rasha <l-m>mal-ħġieġ</l-m> tal-bieb <l-m>tal-gallarija</l-m>, tgħeżżeż snienha u tigdem <l-m>il-ponn</l-m> tagħha stess biex issikket lilha nnifisha. <l-m>Ir-ritratt</l-m> ta’ Salvina ma kienx reġa’ ħareġ <l-m>mis-sideboard</l-m> wara dakinhar, lanqas <l-m>fix-xahar</l-m> tal-mejtin.</p>
<p><l-m>Fir-ritratti</l-m> tat-tieġ, Otman ismar, irqiq, u għandu xagħru mġiegħed. Jidher imdejjaq, għajnejh miksurin, imwerwrin. Ma kellux <l-m>il-ħila</l-m> jitbissem, lanqas għar-ritratti. Jidher li ma riedx jersaq lejha waqt <l-m>il-festin</l-m> li għamlu f’sala <l-m>tat-tiġijiet</l-m> fil-wied ta’ Birkirkara, maġenb <l-m>il-garaxx</l-m> fejn bosta drabi kont immur m’ommi meta kien jiġiha <l-m>l-aptit</l-m> tpartat <l-m>il-karozza</l-m> ma’ waħda ikbar, tiġri iktar, iktar lussuża kif kienet tħobb. <l-m>L-album</l-m> tat-tieġ ta’ ommi u Otman kont ukoll naħbih <l-m>fil-kexxun</l-m> t’isfel <l-m>tas-sideboard</l-m>, taħt <l-m>ir-ritratt</l-m> ta’ Salvina. Kienu żżewġu <l-m>fil-knisja</l-m> tas-Salvatur. Dejjem ippruvajt nifhem kif kien iddeċieda li jiżżewweġ fi knisja Kattolika waqt li Gaddafi ntefa’ jżarma <l-m>l-knejjes</l-m> ta’ Tripli biex jaqlibhom f’moskej. Probabbli għal Otman, <l-m>ir-rit</l-m> taż-żwieġ kien vojt, ma jfisser assolutament xejn ħlief att ġeneruż lejha biex ma tkunx xebba u omm maqbuda fi lsien <l-m>in-nies</l-m>.</p>
<p>Meta tfarfart, u <l-m>n-nanna</l-m> kienet xjaħet wisq u tilfet kull interess f’dak li kienet tgħożż f’dik <l-m>il-gwardarobba</l-m>, <l-m>l-ilbiesi</l-m> kont qassarthom, dejjaqtilhom, qaċċatthom, u lbisthom <l-m>fis-serati</l-m> tas-sinjorini. <l-m>In-nanna</l-m> mingħaliha li qed tidfen <l-m>il-Libja</l-m> fil-gwardarobba u tneħħi <l-m>l-intiena</l-m> tat-tnawwir <l-m>bil-boċċi</l-m> tal-kamla, u jien kont qed niżżagħbel biha fuqi <l-m>mar-ritmi</l-m> mgħaġġla <l-m>tal-mużika</l-m> elettronika u <l-m>l-ewforija</l-m> tal-MDMA. Biss waqt li qed nikteb, ġie lura dawl abjad iħaxwex f’għajnejja u miegħu ġab ukoll memorja oħra, memorja <l-m>tal-ġurnata</l-m> meta ddeċidejt li noħroġ <l-m>il-libsa</l-m> l-bajda <l-m>mill-qiegħ</l-m> tal-gwardarobba u nilbisha, insir ommi <l-m>fit-tieġ</l-m> tagħha, mhux għax kelli xi aptit li nsir hi, imma għax ridt inħares <l-m>fil-mera</l-m> u narani nixbah lilha u mhux lil Otman. Qgħadt attent li ħadd ma jisma’ <l-m>t-tħaxwix</l-m> tal-borża — id-dar <l-m>tan-nanniet</l-m> kien hemm sorveljanza assoluta biex xejn ma jinħareġ minn postu. Kellha riħa qadima. <l-m>Id-drapp</l-m> kien tqil u <l-m>t-tull</l-m> aħrax. <l-m>In-naħa</l-m> ta’ fuq kienet għamla ta’ flokk iffjurit u bdiet tisfar sew għax kienet magħmula minn materjal plastifikat. <l-m>In-naħa</l-m> t’isfel, metri fuq metri ta’ tull. Magħha kien hemm kappell abjad <l-m>bil-pizz</l-m> iperper u jmewweġ u b’żigarella ħoxna <l-m>tas-satin</l-m> mad-dawra kollha. Ħassejtni mdejjaq <l-m>mill-ewwel</l-m> f’dak <l-m>l-ilbies</l-m> goff u tqil, u meta ħarist <l-m>fil-mera</l-m>, imlibbes <l-m>bil-libsa</l-m> u <l-m>l-kappell</l-m>, minflok rajt lil ommi, ġejt wiċċ imb wiċċ ma’ missieri liebes ta’ mara.</p>
<p class="break"><span class="initial"><span class="dropcap drop-J">J</span>umejn</span> wara <l-m>t-tieġ</l-m> ta’ Otman u ommi, <l-m>fit-13</l-m> ta’ April 1973, Gaddafi niżel ivenven bħall-kibli fuq <l-m>il-belt</l-m> ta’ Żuwara u beda <l-m>r-rivoluzzjoni</l-m> kulturali <l-m>tal-Libja</l-m>. <l-m>Fid-diskors</l-m> tiegħu lil Amażigħ <l-m>tar-reġjun</l-m>, li kellhom għeruq twal u passat itwal <l-m>mal-belt</l-m> li kienu fiha, Gaddafi beda jħambaq li <em><l-m>l-Libja</l-m> hija pajjiż Għarbi</em>.<em> Ieqfu isimgħu <l-m>mill-barrani</l-m> li ġie hawn jivvinta li aħna mhux poplu wieħed, li ġie hawn jivvinta li aħna poplu magħmul minn razez differenti. Jekk se tibqgħu temmnu dan, allura intom ilkoll għedewwa <l-m>tar-rivoluzzjoni</l-m>. Jekk ommkom tgħaddilkom <l-m>il-lingwa</l-m> tal-Amażigħ, allura ommkom qed treddgħalkom ħalib <l-m>il-barrani</l-m>. Intom Libjani.</em> <l-m>Ir-rivoluzzjoni</l-m> kulturali ġabet magħha <l-m>l-ġinnijiet</l-m> mid-deżert, u <l-m>l-irġiel</l-m> tal-kmand rivoluzzjonarju marru jifqgħu bieb bieb biex jarrestaw <l-m>lill-pervertiti</l-m> Libjani. Dakinhar, Mintoff kien lest biex itir lejn Tripli fuq żjara uffiċjali. Iżda <l-m>fl-aħħar</l-m> minuta, <l-m>it-titjira</l-m> ġiet ikkanċellata u ma marx. Ħadd ma jaf għala Mintoff ma marx jiltaqa’ ma’ Gaddafi. Biss, ftit ġranet wara, meta <l-m>l-Libja</l-m> talbet biex ikun hawn iktar titjiriet <l-m>tal-linja</l-m> tal-ajru Libjana lejn Malta, Mintoff qatagħha li din ma kinitx se titħalla ssir. Forsi ried jipproteġi <l-m>l-linja</l-m> tal-ajru ta’ Malta, jew forsi <l-m>l-kibli</l-m> beda jaqta’ nifs kulħadd.</p>
<p class="break"><span class="initial"><span class="dropcap drop-F">F</span><l-m>l-2009</l-m></span> kont qiegħed <l-m>fil-Pjazza</l-m> tal-Martri fi Tripli, miexi <l-m>fid-direzzjoni</l-m> tal-baħar biex immur niltaqa’ ma’ Faris. Flimkien konna nqattgħu <l-m>s-sigħat</l-m> nixorbu <l-m>n-Nescafé</l-m> bil-ħalib <l-m>tal-bott</l-m> u <l-m>z-zokkor</l-m> u nreddnu ġewwa ħanut <l-m>tat-te</l-m> f’nofs <l-m>il-ġnien</l-m> li kien hemm <l-m>fit-tarf</l-m> tal-pjazza. Waqt li qed inserrep bejn mijiet ta’ karozzi Daewoo bojod u vannijiet li jġorru <l-m>n-nies</l-m>, minflok karozzi <l-m>tal-linja</l-m>, nisma’ <l-m>l-ħornijiet</l-m> jiddnu <l-m>bl-ittikaġni</l-m> li jġib miegħu <l-m>l-kibli</l-m><em> </em>u nxomm <l-m>l-irwejjaħ</l-m> imxaħħmin <l-m>tax-xiwi</l-m> tal-laħam <l-m>mir-ristoranti</l-m> ta’ taħt <l-m>il-loġoġ</l-m>, smajt lil xi ħadd jgħajjat ismi <l-m>min-naħa</l-m> l-oħra <l-m>tat-triq</l-m>. Fi Tripli ismi ma kienx jagħti <l-m>fil-widna</l-m> u allura ma ħaristx biex nara kienx qed isejjaħ lili. Imma <l-m>mill-ġenb</l-m> t’għajnejja rajt lil xi ħadd jipprova jaqsam <l-m>it-triq</l-m> u jxejjirli. Kien Salah. Kont ilni fuq tliet snin ma narah. <l-m>Is-snin</l-m> kollha li għadda Malta, Salah kien mikul <l-m>mill-paranojja</l-m> assoluta li ’<l-m>l-familja</l-m> taslilhom <l-m>l-aħbar</l-m> li jilbes, jippuftja <l-m>mal-irġiel</l-m> u jaħdem <l-m>fit-triq</l-m>. Issa, imma, <l-m>ir-raġel</l-m> li kien jgħix miegħu Malta kien tefgħu ’l &nbsp;barra wara ħafna snin jgħixu flimkien. <l-m>L-aħħar</l-m> ftit drabi li kont rajtu, tard billejl jitlajja fuq <l-m>il-bankina</l-m> ta’ Buġibba b’wiċċu kollu makeup, kien inxtorob sew, ħaddejh se jtiru minn fuq wiċċu u <l-m>l-wardiet</l-m> sfrundati, <l-m>ix-xedaq</l-m> angolat u maskili jitħakkek <l-m>mat-truf</l-m> tal-imsielet dendula, ħuġbejh fartasa u mimlijin <l-m>bil-lapes</l-m> iswed. Induna li ndunajt. Qalli li mhux qed iħossu sew, li kien qed jegħja malajr. Kellu ħabta joħroġ ritratt ta’ meta kien iżgħar minn <l-m>ġol-handbag</l-m>, f’waħda <l-m>mill-ilbiesi</l-m> li tant kienu jsaħħruni meta kont tifel, u li kien jilbes meta jiżfen <l-m>fil-barijiet</l-m> tal-Gżira. Dak <l-m>iż-żmien</l-m> kien beda jgħidli wkoll li jixtieq imur lura <l-m>l-Libja</l-m>, li mejjet biex ixomm <l-m>l-irwejjaħ</l-m> ta’ dar ommu.</p>
<p>Għannaqni miegħu kemm felaħ u beda jmissli wiċċi qisu ma baqax jafda ’l &nbsp;għajnejh, qisu <l-m>l-mard</l-m> kien beda jġennu. <l-m>It-tgħanniqa</l-m> tiegħi kienet <l-m>l-ewwel</l-m> maħsuda u mbagħad ikkalkulata. Salah kien spiċċa — ma kien għad baqa’ xejn minnu. Perpura <l-m>fil-ħmura</l-m> mrammla ta’ Tripli. Wiċċu mlewwen b’kuluri li qatt ma rajthom fuq bniedem, sfumaturi ta’ vjola u aħdar u isfar u griż ikanġu f’xulxin. <em>Ġejt tifttex lil Otman? </em>staqsieni. Għedtlu li le, li ma kelli <l-m>l-ebda</l-m> ħajra mmur infittex fejn joqgħod, jew jekk għadux ħaj. Kont diġà ssilitt sew miegħi nnifsi biex nasal ngħid ’l &nbsp;ommi li xtaqt immur ngħix Tripli; ma ridtx li taħseb li kont ingrat ta’ dak kollu li għamlet miegħi, li, wara kollox, ridt immur niġri nfittex lil dak li kien ħallieha trabbini waħedha. Ħadt ħafna ħin biex nispjegalha, u biex nikkonvinċi lili nnifsi, li ridt immur <l-m>il-Libja</l-m> biex nipprova nifhem ftit b’mod dirett dak li kont għamilt ħajti kollha naħrab minnu, dak li stkerrahtu <l-m>bl-iktar</l-m> mod kategoriku, dak li dfintu flimkien ma’ kull kumment li qatt qlajt u smajt fuq <l-m>il-Libjani</l-m>. Ma kelli <l-m>l-ebda</l-m> idea <l-m>x’kont</l-m> qed nitbiegħed minnu, ma kellix ħjiel xi tfisser tkun Libjan. Meta wasalt <l-m>il-Libja</l-m>, <l-m>il-Libjani</l-m> laqgħuni b’ospitalità li sturdietni; <em>int Libjan, merħba ġo darek, int issa oqgħod hawn magħna għax int wieħed minna. Int tagħna. Int Libjan. </em>Salah qabadni labranzetta u serraħ miegħi. Bdejt inħossu jipprova jimbuttani biex joħodni lejn <l-m>il-loġoġ</l-m> imma saħħa ma tantx kien għad baqagħlu. Bdejt nibża’ nistaqsih <l-m>x’għandu </l-m>— parti minni ma riditx tkun taf; <l-m>il-parti</l-m> l-oħra ma riditx tammetti li kont naf. Kien qed jaħseb fuqi u dik <l-m>id-distrazzjoni</l-m>, għal ftit, nessietu lilu nnifsu. <em>Imxi <l-m>fil-ġnien</l-m> ħa nieħdu kafè, ħa nkellmek. Żommni sew għax nogħtor. </em>Waqt li konna mexjin, izappap u jserraħ għadmu maġenbi, beda jfesfes minn taħt <l-m>l-ilsien</l-m> bil-Malti. <em>Ara xi tgħid, fhimtni. U ara ma tmur ma’ ħadd. Jekk għandek xi messaġġi, ħassarhom u armi <l-m>s-SIM</l-m> card. Tafda lil ħadd, speċjalment <l-m>mill-gym</l-m>. Jekk trid tiltaqa’ ma’ xi ħadd, issa nagħtik numru jien; jiltaqgħu <l-m>d-dar</l-m> ta’ ħabib tiegħi barra Tripli. Hawnhekk kulħadd għajnejh fuqek. Tidher li Libjan imma tidher li m’intix minn hawn. Timxi differenti, tilbes differenti, tħares differenti. U dan <l-m>l-aħħar</l-m> imtlejna tilja għassiesa, kulħadd jispija u jugża. Ma baqa’ xejn <l-m>x’tagħmel</l-m> f’dan <l-m>il-pajjiż</l-m> ħlief tfittex lil min mhux qed jobdi u tikxfu ħa tidher li qed tagħmel dmirek. Armiha <l-m>s-SIM</l-m> card, u mur ixtri waħda ġdida. Jekk se tmur tfittex lil missierek, ara ma tgħidlux li int hekk. Hawnhekk jitfgħuk <l-m>il-ħabs</l-m> jekk jaqbduk, u jekk isibuk taqilgħu, rasek barra tispiċċa minn missierek stess. </em>Ma kienx jiflaħ iktar u staqsieni jekk għandix karozza. Meta għedtlu li iva, qalli biex inwasslu <l-m>d-dar</l-m>.</p>
<p><l-m>Fil-karozza</l-m>, qbadna <l-m>t-triq</l-m> ta’ Gargarex u bdejt insuq ’il &nbsp;barra miċ-ċentru. Salah intelaq lura <l-m>fis-sit</l-m> u qisu beda jħossu iktar komdu. Ħares lejja b’għajnejn għajjiena, miksurin imma ferrieħa, tbissem u beda jkanta taħt <l-m>l-ilsien</l-m>. Ġew memorji ta’ Salah <l-m>id-dar</l-m> tal-Iklin filgħodu, idawwar <l-m>ix-xugaman</l-m> turban <l-m>tan-nisa</l-m> ma’ rasu, jilbes <l-m>in-nuċċali</l-m> tax-xemx u jkanta <em>Aħwak</em> ta’ Abdel Halim Hafez. <l-m>Il-kliem</l-m> beda ġej lura. <em>Aħwak, wa atmanna law ansak; wa ansa ruħi wajak; wajn daaqt teba fdak, law tensani </em>(inħobbok, u qed nittama li ninsiek; u li ninsa ruħi miegħek; u jekk ruħi tintilef, tibqa’ tiegħek jekk inti lili tinsa). <em>Se mmur nagħmel <l-m>it-testijiet</l-m> tad-demm <l-m>l-isptar</l-m> illejla, </em>qalli. <em>Ma jafux <l-m>x’għandi</l-m>. Qed inħossni qed nittiekel minn ġewwa, kuljum ftit inqas saħħa. U <l-m>x’jiġri</l-m> hawn jekk int seropożittiv, Salah? </em>staqsejtu jien. <em>Le le, fejn qed tmur b’moħħok. </em>Imma dak <l-m>il-ħin</l-m> bħal donnu ssumma; beda jilgħab <l-m>bil-bżieq</l-m> f’ħalqu, lanqas seta’ jibilgħu. Forsi ma missni semmejtlu xejn imma għalija kien ovvju <l-m>x’ġara</l-m>. <em>Le le, ma jistax ikun. </em>Imma <l-m>ż-żewġ</l-m> leżjonijiet fuq dirgħajh kienu ċari. Wassaltu <l-m>d-dar</l-m> u qalli biex nitla’ fuq nixrob belgħa te. Erfajtu għax ma felaħx joħroġ <l-m>mill-karozza</l-m> u meta dħalna wasal ħuh. Ġabli <l-m>t-te</l-m> fuq gabarrè bħalma kien hemm imdendel fuq <l-m>il-ħajt</l-m> tan-nanna, qalli li kien għamel xi żmien jixtieq jiġi Malta imma mbagħad waqaf jistudja u daħal pulizija. Lil Salah tlabtu <l-m>n-numru</l-m>, għannaqtu, u soqt lura lejn <l-m>il-post</l-m> fejn kont noqgħod. Xi jumejn wara ppruvajt inċempel imma ma rrispondieni ħadd. Meta wasalt <l-m>id-dar</l-m> tiegħu, qaluli li ħuh <l-m>il-kbir</l-m> kien ħadu <l-m>l-moskea</l-m> jitlob. Mort nistennieh barra imma meta għadda ftit ħin sew, ippruvajt nersaq lejn <l-m>id-daħla</l-m> biex nara fejn qiegħed. Imma minn bieb ieħor <l-m>fil-ġenb</l-m> rajt skoss irġiel f’geġwiġija ħerġin iħaffu u tnejn minnhom iġorru ’l &nbsp;Salah mitluf minn sensih. Dak <l-m>il-ħin</l-m>, bħal erġajt smajtu jsefsifli f’widnejja: <em>Meta <l-m>l-kibli</l-m> wasal għandna, imlielna <l-m>d-dar</l-m> bil-magħmul, u dewwaqli <l-m>l-apokalissi</l-m>.</em>&nbsp;<span class="end-dot">.</span></p>
						</section>
					
				
				
				
					<section id="endnote" class="body-text">
						<p><a href="https://doi.org/10.2307/2928520">“Between Memory and History: Les Lieux de Mémoire”</a> ta’ Pierre Nora kien ippubblikat f’<em>Representations&nbsp;</em>26, pubblikazzjoni University of California Press 1989. <a href="https://search.worldcat.org/title/4895582209"><em>Prosthetic Memory:</em>&nbsp;<em>The Transformation of American Remembrance in the Age of Mass Culture</em></a> ta’ Alison Lansberg huwa pubblikazzjoni Columbia University Press 2004. Audre Lorde titkellem dwar <l-m>l-identità</l-m>, kif nikkwotaha jien hawnhekk, f’<a href="https://search.worldcat.org/title/1113020181"><em>Sister Outsider: Essays and Speeches</em></a><em>,</em> pubblikazzjoni Crossing Press 1984. Roland Barthes jitkellem dwar <l-m>il-fotografija</l-m> f’<a href="https://search.worldcat.org/title/6604285">La Chambre claire: Note sur la photographie</a>, pubblikazzjoni Gallimard 1980. Qrajt&nbsp;<a href="https://www.um.edu.mt/library/oar/handle/123456789/91910">“<em>What Were the Prevailing Social and Political Attitudes to Homosexuality in 1972 and How Did These Bear on the Decriminalisation of Homosexuality?</em>”</a>, teżi <l-m>tal-baċellerat</l-m> ta’ Eman Borg, Università ta’ Malta, 2021. Chris Abani jikteb dwar <l-m>il-wiċċ</l-m> f’<a href="https://search.worldcat.org/title/1005505865"><em>The Face: Cartography of the Void</em></a>, pubblikazzjoni Restless Books 2014. Qrajt ukoll <a href="https://search.worldcat.org/title/1180868827">“Islamic Law and Mixed Marriages”</a>, teżi <l-m>tal-MA</l-m> ta’ Joe Vella Gauci, School of Oriental and African Studies, <l-m>l-Università</l-m> ta’ Londra, 1991. <a href="https://doi.org/10.1353/tj.2000.0020">“Feeling Brown: Ethnicity and Affect in Ricardo Bracho’s The Sweetest Hangover (and Other STDs)”</a> ta’ José Esteban Muñoz deher f’Theatre Journal vol. 52 nru. 1, Johns Hopkins University Press.</p>
					</section>
				
			</section>
			<section id="grid-max-panel-left-top">
				
				
					
						<ul class="generic-menu sequence-menu">
						
						<li>
							
								<a href="/omar-nshea-es-sidr-1-għasafar-tal-passa/">
								
								<span class="episode-number">
									1.&nbsp;</span>
								Għasafar <l-m>tal-passa</l-m></a>
							
							</a>
						
					</li>
					
			
					
						<li>
							
								<a href="/omar-nshea-es-sidr-2-ramel-u-muntanji/">
								
								<span class="episode-number">
									2.&nbsp;</span>
								Ramel u muntanji</a>
							
							</a>
						
					</li>
					
			
					
						<li class="active">
							
								<span class="episode-number">
									3.&nbsp;</span>
								Kibli</a>
							
					</li>
					
					</ul>
				
			
			
				<aside class="body-text promo-adjacent promo-previous">
					
						<p class="continuity">Aqra <l-m>l-parti</l-m> ta’ qabel:</p>
					
					<a href="/omar-nshea-es-sidr-2-ramel-u-muntanji/">
						<header>
							<h3>Ramel u muntanji</h3>
						</header>
						<p>Qattajt <l-m>il-vaganzi</l-m> tas-sajf <l-m>tal-1980</l-m> kważi kollha <l-m>d-dar</l-m> t’ommi <l-m>tal-Iklin</l-m>. <l-m>Il-patt</l-m> magħha biex noqgħod hemm u nkun nista’ ngħum sa billejl, kien li nagħti daqqa <l-m>t’id</l-m>, nieħu ħsieb <l-m>l-annimali</l-m>, naħsel <l-m>il-karozzi</l-m> u niżbogħ <l-m>ix-xatba</l-m>. <l-m>Il-pixxina</l-m> kienet <l-m>id-dinja</l-m> tiegħi: nifta’ <l-m>l-ġebel</l-m> fin-naħa <l-m>l-fonda</l-m> u nogħdos għalih, intellaq ma’ min jinżel jgħum, u nara <l-m>x’qabża</l-m> se nivvinta: jew gabrijoli minn fuq <l-m>il-madum</l-m> jew għal rasi minn fuq <l-m>il-bejt</l-m>. Ngħum <l-m>min-naħa</l-m> għall-oħra u lura <l-m>fil-qiegħ</l-m> u nżomm <l-m>in-nifs</l-m>. Nitla’ niekol <l-m>il-patata</l-m> maxx, nagħti <l-m>l-laħam</l-m> u <l-m>l-ħut</l-m> bil-moħbi <l-m>lill-klieb</l-m>, u nerġa’ ninżel <l-m>fl-ilma</l-m>. <l-m>Is-sajf</l-m> tal-1980 ma lbistx flokk wieħed. Għamilt sajf <l-m>bil-malja</l-m>, norqod, inqum, ngħum u ninħasel fiha. Kienet malja żgħira, bi strixxi ħomor u blu, u stilel bojod — bandiera <l-m>tal-Amerka</l-m>. <l-m>Fid-dar</l-m> tal-Iklin tgħallimt naqra, nigdeb, innaddaf <l-m>l-annimali</l-m>, nagħżaq, ngħum, nitkellem <l-m>bl-Ingliż</l-m>, u nibża’<span class="pullsemi">.</span> Speċjalment nibża’<span class="pullsemi">.</span> Ta’ tifel kont dejjem nibża’ <l-m>mid-dlam</l-m>, u <l-m>l-Iklin</l-m> kont noħlom li hemm <l-m>l-erwieħ</l-m> għaddejjin purċissjoni minn wara <l-m>l-bieb</l-m> tal-ħġieġ <l-m>tal-kċina</l-m> u jduru dawra <l-m>mas-siġra</l-m> l-kbira <l-m>tal-berquq</l-m>, iġorru rashom f’idhom. Qatt m’għedt lil ħadd li kont narahom <l-m>fil-ħolm</l-m>, u qabel norqod kont nagħfas <l-m>l-imħadda</l-m> fuq wiċċi u meta nkun kważi se nifga ngħid lili nnifsi, aħjar nibża’ milli mmut. Ħabib tiegħi <l-m>fil-klassi</l-m> għamel żmien twil jgħidli li jara <l-m>x-xitan</l-m> jistennieh ġej <l-m>mill-iskola</l-m> fuq <l-m>it-taraġ</l-m> li kellhom malli tidħol <l-m>mill-bieb</l-m>. Jien, <l-m>l-erwieħ</l-m> tiegħi żammejthom għalija. Biss, <l-m>il-biża</l-m>’ fi tfuliti xi drabi kien jieħu xejra iktar konkreta. <l-m>Is-sajf</l-m> tal-1980, żewġ ħallelin kienu daħlu fuqna f’nofs ta’ lejl waqt li jien kont rieqed ma’ Filumena, omm <l-m>il-mara</l-m> t’ommi. Ommi kienu <l-m>l-Gżira</l-m>, xogħol. Jien kont rieqed ma’ Filumena, hi <l-m>fil-kamra</l-m> tagħha maqfula biċ-ċavetta u jien <l-m>fil-kamra</l-m> tiegħi, <l-m>l-ewwel</l-m> waħda wara <l-m>l-bieb</l-m> ta’ barra, fuq <l-m>ix-xellug</l-m>, <l-m>bit-tieqa</l-m> tagħti għax-xatba. Qajmuni <l-m>d-dawl</l-m> ta’ karozza u <l-m>l-inbiħ</l-m> tal-klieb. Għall-ewwel ħsibt li kienu waslu ommi u allura għalaqt għajnejja biex norqod. Imma ftit minuti wara li rajt <l-m>id-dawl</l-m> tal-karozza jintefa, bdejt nisma’ ħsejjes u tgedwid mhux <l-m>tas-soltu</l-m>. Kienu tnejn. Bdejt nismagħhom jissaraw <l-m>mal-bieb</l-m> ta’ barra.</p>
					</a>
				</aside>
			
			
		</section>
		<section id="grid-max-panel-left-bottom">
			
			<aside id="publication-history">
				<p>Dan <l-m>ix-xogħol</l-m> ġie ppubblikat għall-ewwel darba <l-m>fid-19</l-m> ta’ Mejju 2025, f’dan <l-m>il-ġurnal</l-m>.</p>
			</aside>
		</section>
		<section id="grid-max-panel-right-bottom">
			
			
				<aside class="book" data-track-content data-content-name="Ktieb" data-content-piece="Es Sidr #3">
					
					
					
					<ul class="promo-list">
	
	
		


<li >
	<a class="promo  ottubru promo-ktieb-stampat sequence- story-151" href="/kotba-omar-nshea-es-sidr/" onclick="analytics(['trackEvent', 'Promo', 'minn: Es Sidr #3', 'għal: Es Sidr', 1]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_d6vxcvxcvxvxvxvcdfgdfgdg_98c2083e35.avif 2x,
				/stampi/large_uncropped_avif_x3_d6vxcvxcvxvxvxvcdfgdfgdg_98c2083e35.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_d6vxcvxcvxvxvxvcdfgdfgdg_98c2083e35.jpg 2x,
				/stampi/large_uncropped_jpeg_x3_d6vxcvxcvxvxvxvcdfgdfgdg_98c2083e35.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_d6vxcvxcvxvxvxvcdfgdfgdg_98c2083e35.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_d6vxcvxcvxvxvxvcdfgdfgdg_98c2083e35.jpg">
		
		<img
			src="/stampi/social_d6vxcvxcvxvxvxvcdfgdfgdg_98c2083e35.jpg"
			alt=""
			
		>
	</picture>
	
</figure>

					
					
						
							
								<p>Dan ix-xogħol se jidher fil-ktieb <em class="link">Es Sidr</em> ().</p>
							
						
					
				</div>
			
		
	</a>
	

</li>

	
</ul>

				</aside>
			
			
			
				<aside id="form" data-track-content data-content-name="Newsletter" data-content-piece="formola">
					
					<iframe id="newsletter" class="newsletter-iframe-regular" src="https://aphroconfuso.mt/newsletter-redirect/subscription/form#sidebar-part" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-dark" src="https://aphroconfuso.mt/newsletter-redirect/subscription/form#sidebar-part|#201e1d|#908984|0|442093344ewr" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-contrast" src="https://aphroconfuso.mt/newsletter-redirect/subscription/form#sidebar-part|#000000|#ffffff|0|442093344ewr" scrolling="no" title="Abbona fin-newsletter"></iframe>

				</aside>
			
			
				<aside id="letters-solicit">
					<p>Iktbilna dwar dan ix-xogħol fuq <l-m>l-indirizz</l-m>
						<a href="mailto:ittri@aphroconfuso.mt?subject=Es Sidr #3 “Kibli” ta’ Omar N’Shea" class="outline">ittri@aphroconfuso.mt</a>. Jekk jogħġbok inkludi ismek u fejn toqgħod. Kontribuzzjonijiet anonimi ma jiġux ikkunsidrati.</p>
				</aside>
			
		</section>
	</div>
	
	
</article>
<aside class="promos-container end-promos" data-track-content data-content-name="Promos tal-qiegħ" data-content-piece="Es Sidr #3">
	
	
	
	
	<ul class="promo-list">
	
	
		


<li >
	<a class="promo  settembru promo-esej sequence- story-83" href="/joe-gatt-il-magna-tal-qari/" onclick="analytics(['trackEvent', 'Promo', 'minn: Es Sidr #3', 'għal: Il-Magna tal-Qari', 1]);">
		
			<header>
	<ul>
		
			<li class="header-label">Settembru 2024</li>
		
		
	</ul>
	
	
		
			<h1>
				Il-Magna <l-m>tal-Qari</l-m>
				
			</h1>
		
	
	

	
	<h2>
		
		
			
			
				
					
						<span class="author">Joe Gatt</span>
					
					
	</h2>





	
</header>

			
			<div class="body-text">
				
					<p>Għal żmien twil, <l-m>il-magni</l-m> se jkomplu jipproduċu testi banali. Għal żmien twil se jkunu tajbin biss biex jiktbu <l-m>r-rapporti</l-m> finanzjarji u <l-m>d-deskrizzjonijiet</l-m> tat-tqassim <l-m>tal-kmamar</l-m> tad-djar għall-bejgħ. Imbagħad <l-m>bil-mod</l-m> il-mod jibdew jipproduċu testi li kapaċi jsibu posthom <l-m>fit-truf</l-m> medjokri <l-m>tal-finzjoni</l-m> tal-ġeneru, u għad ikun hemm bosta qarrejja li jsibu żvog u forsi anki faraġ <l-m>fil-proża</l-m> mhux wisq impenjattiva tagħhom. <l-m>Biż-żmien</l-m>, jibdew jitfaċċaw <l-m>l-opinjonijiet</l-m> fuq <l-m>il-websites</l-m> tal-gazzetti, jgħidulna li <l-m>fil-fatt</l-m> dawn <l-m>it-testi</l-m> l-ġodda mhumiex ħżiena daqskemm taħseb eh, li <l-m>fil-fatt</l-m> dejjem qed isiru aħjar. Xorta waħda mhux se naqbdu u naċċettawhom hekk, f’daqqa waħda. Kultant ikun hemm pass ’il &nbsp;quddiem u tnejn lura. Forsi <l-m>t-testi</l-m> awtomatizzati jkunu moda għal xi żmien, imbagħad wara <l-m>l-voga</l-m> għall-awtomazzjoni letterarja, inkunu rridu nerġgħu lura għall-kitba maħduma <l-m>bl-id;</l-m> bħalma kien ġralna <l-m>bin-Nescafé</l-m>. <l-m>L-esperimentazzjoni</l-m> u <l-m>l-innovazzjoni</l-m> jkunu ppreġjati aktar minn qatt qabel għax jitqiesu kapaċitajiet unikament umani. Imma eventwalment anki dan se jitgħallmu <l-m>l-magni</l-m>. Xi darba se jitgħallmu jinterzjaw <l-m>l-innovazzjoni</l-m> mal-patrimonju, se jkunu jafu jużaw <l-m>il-lingwa</l-m> ta’ kuljum u <l-m>l-idjoma</l-m> letterarja u jikkuntrarjawhom biżżejjed biex jibnu xogħlijiet <l-m>fil-lingwa</l-m> li joħolqulna dinjiet ġodda fiex ngħammru, toroq ġodda fejn jimraħ moħħna, modi ġodda kif naqsmu qalbna u kif nippruvaw nikkunslawha. Jgħallmuna nixxennqu għal affarijiet li qatt u qatt ma jista’ jkollna għax ikunu xewqat ifformati fuq <l-m>il-pjan</l-m> metafiżiku tagħhom. Forsi dan kollu se jieħu ħafna żmien. Forsi se jieħu ħamsin sena, jew mitt sena, jew elf; imma xi darba żgur se jkollna magna, intelliġenza artifiċjali, li tkun kapaċi tikteb rumanzi u esejs u bijografiji u poeżiji u tagħmel traduzzjonijiet li jkollhom dik <l-m>il-kwalità</l-m> misterjuża li aħna nagħrfu bħala letteratura, u dan tagħmlu fuq livell li qatt ma nkunu rajna qabel.</p>
				
			</div>
		
	</a>
	

</li>

	
		


<li >
	<a class="promo  novembru promo-poezija sequence- story-27" href="/kris-polidano-na-i-hom/" onclick="analytics(['trackEvent', 'Promo', 'minn: Es Sidr #3', 'għal: -Na -I -Hom', 2]);">
		
			<header>
	<ul>
		
			<li class="header-label">Novembru 2023</li>
		
		
	</ul>
	
	
		
			<h1>
				-Na -I -Hom
				
			</h1>
		
	
	

	
	<h2>
		
		
			
			
				
					
						<span class="author">Kris Polidano</span>
					
					
	</h2>





	
</header>

			
			<div class="body-text poetry">
				
					<p>Fl-ewwel minuti luċidi ta’ kull filgħodu<br/>naħseb biex immur mixja lejn il-ġnien li jħallini mdellka bin-nostalġija <br/>biex inħares lejn il-bieb magħluq li jgħiduli li int kont hemm għassa miegħu kuljum u<br/>l-kamra kulur it-te meta titfagħlu l-ħalib tal-bott li issa <br/>spiċċat mużew tal-karti llaminati li jiftaħ kull jumejn<br/><br/>Il-bejta għall-ħarba kull nhar t’Erbgħa tal-grupp lebsin l-iswed għax cool<br/>għaddejjin nitmiegħku maż-żrieżaq<br/>daharna mal-arbli tal-bandli<br/>nitkażaw dwar x’għamlu dawk fil-kumplessi tal-garaxxijiet — <br/>l-ispots tal-konsulenzi romantiċi tat-tfal bravi Nsara aged 13 and up</p>
				
			</div>
		
	</a>
	

</li>

	
		


<li >
	<a class="promo  dicembru promo-esej sequence- story-31" href="/noah-fabri-insalata/" onclick="analytics(['trackEvent', 'Promo', 'minn: Es Sidr #3', 'għal: Insalata', 3]);">
		
			<header>
	<ul>
		
			<li class="header-label">Diċembru 2023</li>
		
		
	</ul>
	
	
		
			<h1>
				Insalata
				
			</h1>
		
	
	

	
	<h2>
		
		
			
			
				
					
						<span class="author">Noah Fabri</span>
					
					
	</h2>





	
</header>

			
			<div class="body-text">
				
					<p>Il-memorja <l-m>fl-ikel</l-m> tinfed b’mod sottili. Jien u nagħmel <l-m>l-insalata</l-m> kont qed niftakar, mingħajr ma kelli għalfejn nitkellem, sempliċiment billi nirrepeti b’ġismi <l-m>l-azzjonijiet</l-m> li għaddewli ommi u ommha. Meta nikkunsidraw <l-m>l-ikel</l-m>, irridu naħsbu fuq lingwa sħiħa mhux mitkellma, irridu naħsbu fuq <l-m>il-ħin</l-m> b’mod differenti, irridu nidħlu fi ħsieb fuq livell għalkollox differenti minn dak kapitalist li jorganizzalna <l-m>l-ħajja</l-m> ta’ kuljum <l-m>fid-dinja</l-m> pubblika <l-m>tal-lum</l-m>. <l-m>Fil-verità</l-m>, <l-m>fil-privat</l-m> u fi ċrieki żgħar, kull wieħed u waħda minna għandna <l-m>l-possibbiltà</l-m> biex naħsbu b’ontoloġija kompletament differenti minn dik <l-m>tal-Illuminiżmu</l-m>. U iktar ma nsajru flimkien u naqsmu <l-m>l-ikel</l-m> u <l-m>l-għajnuna</l-m> bejnietna, iktar dawn iċ-ċrieki nistgħu nkabbruhom. <l-m>L-ikel</l-m> jgħaqqad u jagħti dar u post għall-kenn lil min joffrih u jaqsmu. Huwa importanti li nagħrfu <l-m>l-valur</l-m> politiku li nieħdu ħsieb xulxin, xi ħaġa li <l-m>t-teorija</l-m> femminista ilha tinsisti dwarha. Meta taqsam ikla kważi dejjem tkun qed toħloq familja, u għalija <l-m>l-familja</l-m> ta’ veru tinħoloq meta nieklu flimkien b’mod intenzjonali.</p>
				
			</div>
		
	</a>
	

</li>

	
</ul>

</aside>
<script>
	audioUrls = {
		"songs": []
	} || null;
	author = "Omar N’Shea" || null;
	collections = "" || null;
	issueMonth = "mejju" || null;
	issueMonthYear = "mejju-2025" || null;
	pageReportingTitle = "Es Sidr #3" || null;
	reportingTitle = pageReportingTitle || null;
	podcastUrl = null || null;
	sequenceEpisodeNumber = "3" || null;
	sequenceEpisodeTitle = "Kibli" || null;
	storyId = "147" || null;
	storyType = "Esej" || null;
	pageTitle = "Es Sidr" || null;
	translator = null || null;
	wordcount = 13157 || null;
</script>


			</main>
		</div>
		<div id="bottom-wrapper">
			<img id="deco" role="none" src="/img/deco-100.svg" alt="Dekorazzjoni art-nouveau"/>
			
			<footer data-track-content data-content-name="Footer" data-content-piece="omar-nshea-es-sidr-3-kibli">
	<nav class="footer-content">
		<menu id="housekeeping">
			<li class="header">Dwarna</li>
			<li><a href="/kolofon/">Kolofon</a></li>
			<li><a href="/proċess-editorjali/">Proċess</a></li>
			<li><a href="/gwida-tal-istil/">Gwida tal-istil</a></li>
			<li><a href="/cookies/">Cookies</a></li>
			<li><a href="/privatezza/">Privatezza</a></li>
			<li><a href="/aċċessibbiltà/">Aċċessibbiltà</a></li>
			<li><a href="/podcast/">Podcast</a></li>
			<li><a href="/newsletter/">Newsletter</a></li>
			<li class="hide-tablet"><a href="/drittijiet/">Drittijiet</a></li>
		</menu>
		<menu id="media">
			<li class="header">Midja</li>
			<li><a href="/ar/" class="arabic">العربية</a></li>
			<li><a href="/ca/">Català</a></li>
			<li><a href="/de/">Deutsch</a></li>
			<li><a href="/en/">English</a></li>
			<li><a href="/es/">Español</a></li>
			<li><a href="/fr/">Français</a></li>
			<li><a href="/it/">Italiano</a></li>
			<li><a href="/nl/">Nederlands</a></li>
			<li class="hide-tablet"><a href="/ro/">Română</a></li>
		</menu>
		<menu id="socials">
			<li class="header">Segwina</li>
			<li><a href="https://facebook.com/aphroconfuso">Facebook</a></li>
			<li><a href="https://instagram.com/aphroconfuso">Instagram</a></li>
			
			
			<li><a href="https://whatsapp.com/channel/0029VaysAKP7z4kZHDKdZ71J" rel="me">WhatsApp</a></li>
			<li><a href="https://aphroconfuso.bsky.social/">Bluesky</a></li>
			<li><a href="https://youtube.com/@aphroconfuso">Youtube</a></li>
			<li><a href="https://open.spotify.com/user/31rly4s75gfxs6li6bcxc5bqlgza">Spotify</a></li>
		</menu>
		<menu id="podcast">
			<li class="header">Podcast</li>
			<li><a href="https://podcasts.apple.com/us/podcast/aphroconfuso/id1686567243">Apple</a></li>
			
			<li><a href="https://feeds.acast.com/public/shows/aphroconfuso">RSS feed</a></li>
			<li><a href="https://open.spotify.com/show/75Lt3UMvC1jE15SGrNFMww">Spotify</a></li>
			
		</menu>
		<div id="logotype-container">
			<a href="/"><img src="/img/logotype.svg" class="logotype" alt="logo: Aphroconfuso" /></a>
		</div>
		<div id="email">
			<a href="mailto:l-edituri@aphroconfuso.mt" class="email">l-edituri@aphroconfuso.mt</a>
		</div>
		<div class="hide-mobile choose-theme choose-theme-footer">
			<a id="theme-regular-footer" role="button" tabindex="4">s</a>
			<a id="theme-dark-footer" role="button" tabindex="5">m</a>
			<a id="theme-contrast-footer" role="button" tabindex="6">c</a>
			<a id="theme-system-footer" role="button" tabindex="7">p</a>
		</div>
		<div id="copyright"><a href="/drittijiet/" class="copyright">&copy; 2023-2025 Aphroconfuso et al</a></div>
		<div id="qrcode"><img src="/img/qr/omar-nshea-es-sidr-3-kibli.png" width="180" height="180" alt="QR code" /></div>
		<div id="url">https://aphroconfuso.mt/omar-nshea-es-sidr-3-kibli/</div>
	</nav>
</footer>

		</div>
		<aside id="scroll-tools" class="monthly-outlined">
			<p>
				<span id="progress">
					<!-- --></span></p>
		</aside>
	</body>
</html>
