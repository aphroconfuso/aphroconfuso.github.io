<!doctype html>
<html lang="mt" translate="no">

	<head>
		<meta charset="utf-8">
		
	<title>Kontra Tagħna Għaliex Magħna ta’ Joe Gatt · Aphroconfuso</title>
	<meta content="Meta wara sentejn f’idejn il-Franċiżi, fl-1800 l-ġżejjer Maltin sabu ruħhom taħt il-ħakma Ingliża, skont it-Trattat ta’ Amiens kellhom jerġgħu jgħaddu lura għand il-Kavallieri biex ikomplu jmexxuha huma bħala pajjiż “newtrali”. Il-qassisin, in-nutara, l-avukati u l-kummerċjanti Maltin tal-“Congresso”, li sa ftit qabel kienu qed imexxu l-insurrezzjoni kontra l-Franċiżi, beżgħu li dan kien ifisser li malajr jerġgħu jiġu taħthom għax l-Ordni kienet iddgħajfet sew u żgur ma kinitx tiflaħ għal Napuljun. Għalhekk, il-104 membri ta’ dan il-kungress kitbu “Dichiarazione dei Diritti degli Abitanti delle Isole di Malta e Gozo”. Ma kinitx dikjarazzjoni radikali bħal dik tal-Indipendenza ta’ Haiti ta’ sentejn wara, li abolixxiet l-iskjavitù, ċaħdet kull rabta mal-kolonjalisti Ewropej u ħalfet il-libertà jew il-mewt. Dik Maltija kienet dikjarazzjoni liberali bl-eku Illuminista ta’ dik tal-Indipendenza tal-Istati Uniti fl-1776 u tad-“Dikjarazzjoni tad-Drittijiet tal-Bniedem u ċ-Ċittadin” fi Franza, tlettax-il sena wara. F’disa’ punti, id-dikjarazzjoni elenkat speċi ta’ kuntratt. Iktar milli stqarrija ta’ drittijiet indirizzata lejn l-ispirtu etern tal-Bniedem, kien quid pro quo ċar u pragmatiku indirizzat lir-Re tar-Renju Unit tal-Gran Brittanja u l-Irlanda u d-dixxendenti tiegħu bħala sovrani fuq il-gżejjer “għal dejjem”. Dan in-nisel nobbli, min-naħa tiegħu, kellu jagħti lill-pajjiż kostituzzjoni li biha kunsill elett mill-“poplu” ikollu dritt jiġbor it-taxxi u jmexxi ’l-pajjiż. Ir-Re ma kellu jindaħal la fit-tmexxija interna tal-pajjiż u lanqas fil-ħajja reliġjuża tiegħu. In-nies—insomma, “gli uomini liberi”—kellhom id-dritt josservaw liema reliġjon riedu, igawdu l-proprjetà tagħhom u jkunu suġġetti biss għal-Liġi. U għar-Re, li kien il-protettur tar-reliġjon. U għall-Papa, li kellu jkun l-uniku referenza fejn jidħlu affarijiet spiritwali; hu u l-ġenerali tal-ordnijiet monastiċi. Intbagħtet lir-Re Ġorġ III, imma nafu biha għax baqgħu kopji tagħha Malta. Fl-arkivji impekkabbli tal-Gran Brittanja m’hemm ebda ħjiel tagħha. Jekk lir-Re waslitlu, ma nafux x’għamel biha. L-Ingliżi bdew imexxu l-gżejjer bħala dittatorjat militari. Fost l-uffiċjali Ingliżi, li ma taw kas la ta’ din id-dikjarazzjoni u lanqas ta’ appelli oħrajn għall-awtonomija, kien hemm l-ewwel Duka ta’ Wellington li jgħidu li qal: Kieku allura nistgħu nagħtu kostituzzjoni lil bastiment tal-gwerra!" name="description">
	<meta property="og:image" content="/stampi/social_bolla_malta_kolonja_sold_u_nofs_343027ba5a.jpg">
	
		<meta name="author" content="Joe Gatt">
	
	
	
	<meta name="twitter:card" content="summary_large_image">
	<meta name="twitter:site" content="@aphroconfuso">
	<meta name="twitter:creator" content="@aphroconfuso">
	<meta name="twitter:title" content="Kontra Tagħna Għaliex Magħna ta’ Joe Gatt">
	<meta name="twitter:description" content="Meta wara sentejn f’idejn il-Franċiżi, fl-1800 l-ġżejjer Maltin sabu ruħhom taħt il-ħakma Ingliża, skont it-Trattat ta’ Amiens kellhom jerġgħu jgħaddu lura għand il-Kavallieri biex ikomplu jmexxuha huma bħala pajjiż “newtrali”. Il-qassisin, in-nutara, l-avukati u l-kummerċjanti Maltin tal-“Congresso”, li sa ftit qabel kienu qed imexxu l-insurrezzjoni kontra l-Franċiżi, beżgħu li dan kien ifisser li malajr jerġgħu jiġu taħthom għax l-Ordni kienet iddgħajfet sew u żgur ma kinitx tiflaħ għal Napuljun. Għalhekk, il-104 membri ta’ dan il-kungress kitbu “Dichiarazione dei Diritti degli Abitanti delle Isole di Malta e Gozo”. Ma kinitx dikjarazzjoni radikali bħal dik tal-Indipendenza ta’ Haiti ta’ sentejn wara, li abolixxiet l-iskjavitù, ċaħdet kull rabta mal-kolonjalisti Ewropej u ħalfet il-libertà jew il-mewt. Dik Maltija kienet dikjarazzjoni liberali bl-eku Illuminista ta’ dik tal-Indipendenza tal-Istati Uniti fl-1776 u tad-“Dikjarazzjoni tad-Drittijiet tal-Bniedem u ċ-Ċittadin” fi Franza, tlettax-il sena wara. F’disa’ punti, id-dikjarazzjoni elenkat speċi ta’ kuntratt. Iktar milli stqarrija ta’ drittijiet indirizzata lejn l-ispirtu etern tal-Bniedem, kien quid pro quo ċar u pragmatiku indirizzat lir-Re tar-Renju Unit tal-Gran Brittanja u l-Irlanda u d-dixxendenti tiegħu bħala sovrani fuq il-gżejjer “għal dejjem”. Dan in-nisel nobbli, min-naħa tiegħu, kellu jagħti lill-pajjiż kostituzzjoni li biha kunsill elett mill-“poplu” ikollu dritt jiġbor it-taxxi u jmexxi ’l-pajjiż. Ir-Re ma kellu jindaħal la fit-tmexxija interna tal-pajjiż u lanqas fil-ħajja reliġjuża tiegħu. In-nies—insomma, “gli uomini liberi”—kellhom id-dritt josservaw liema reliġjon riedu, igawdu l-proprjetà tagħhom u jkunu suġġetti biss għal-Liġi. U għar-Re, li kien il-protettur tar-reliġjon. U għall-Papa, li kellu jkun l-uniku referenza fejn jidħlu affarijiet spiritwali; hu u l-ġenerali tal-ordnijiet monastiċi. Intbagħtet lir-Re Ġorġ III, imma nafu biha għax baqgħu kopji tagħha Malta. Fl-arkivji impekkabbli tal-Gran Brittanja m’hemm ebda ħjiel tagħha. Jekk lir-Re waslitlu, ma nafux x’għamel biha. L-Ingliżi bdew imexxu l-gżejjer bħala dittatorjat militari. Fost l-uffiċjali Ingliżi, li ma taw kas la ta’ din id-dikjarazzjoni u lanqas ta’ appelli oħrajn għall-awtonomija, kien hemm l-ewwel Duka ta’ Wellington li jgħidu li qal: Kieku allura nistgħu nagħtu kostituzzjoni lil bastiment tal-gwerra!">
	<meta name="twitter:image" content="/stampi/social_bolla_malta_kolonja_sold_u_nofs_343027ba5a.jpg">
	<meta name="twitter:image:alt" content="Bolla ta&#39; Malta b&#39;wiżż ir-Reġina Eliżabetta II. Sold u nofs.">

		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">
		<link rel="canonical" href="https://aphroconfuso.mt/joe-gatt-kontra-tagħna-għaliex-magħna/">
		<link rel="alternate" type="application/atom+xml" href="http://aphroconfuso.mt/atom.xml">
		<link rel="alternate" type="application/atom+json" href="http://aphroconfuso.mt/atom.json">
		<link rel="stylesheet" href="/css/style-12d61299.css">
		<script defer src="/script/script-115.js"></script>
		<script>
			const	urlSlug = location.pathname.replace(/\//g, '');
			const setCookie = (cname, cvalue, exdays = 36500) => {
				const d = new Date();
				d.setTime(d.getTime() + (exdays*24*60*60*1000));
				let expires = "expires="+ d.toUTCString();
				document.cookie = cname + "=" + cvalue + ";" + expires + ";path=/";
			}
			const getCookie = (cname) => {
				let name = cname + "=";
				let decodedCookie = decodeURIComponent(document.cookie);
				let ca = decodedCookie.split(';');
				for(let i = 0; i < ca.length; i++) {
					let c = ca[i];
					while (c.charAt(0) == ' ') {
						c = c.substring(1);
					}
					if (c.indexOf(name) == 0) {
						return c.substring(name.length, c.length);
					}
				}
				return "";
			}
			const addRemoveFontSizeClass = (size) => {
				document.body.classList.remove('font-size-1','font-size-2','font-size-3','font-size-4');
				document.body.classList.add(`font-size-${ size }`);
				setCookie('font', size);
			}
			const initialiseAfterBody = () => {
				const fontSize = getCookie('font') || 1;
				addRemoveFontSizeClass(fontSize);
				if (getCookie(`tw-${urlSlug}`)) {
					document.body.classList.add('trigger-warning-closed');
				}
			}
			var _paq = window._paq = window._paq || [];
			_paq.push(['disableCookies']);
			_paq.push(['enableJSErrorTracking']);
			_paq.push(['enableHeartBeatTimer']);
			_paq.push(['enableLinkTracking']);
			_paq.push(['trackPageView']);
			_paq.push(['trackVisibleContentImpressions']);
			(function () {
				var u = "//analitika.aphroconfuso.mt/";
				_paq.push(['setTrackerUrl', u + 'matomo.php']);
				_paq.push(['setSiteId', location.host === 'aphroconfuso.mt' ? '1' : '2']);
				var d = document, g = d.createElement('script'), s = d.getElementsByTagName('script')[0];
				g.async = true; g.src = u + 'matomo.js'; s.parentNode.insertBefore(g, s);
			})();
		</script>
	</head>
	<body class="show-nav">
		<script>initialiseAfterBody();</script>
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<a id="logo-container" href="/"><img src="/img/logo-4C4845.svg" id="logo" alt="logo: Aphroconfuso" /></a>
				<input id="menu-toggle" type="checkbox" />
				<label class='menu-button-container' for="menu-toggle">
					<span style="display: none">Mobile biss: iftaħ il-menu</span>
					<div class='menu-button'></div>
				</label>
				<menu>
					<li><a href="/appuntamenti/">Appuntamenti</a></li>
					<li><a href="/kontributuri/">Kontributuri</a></li>
					
					<li><a href="/werrej/">Werrej</a></li>
					<li><a href="/podcast/">Podcast</a></li>
					<li class="hide-laptop">&nbsp;</li>
					<li><a href="/dwarna/">Dwarna</a></li>
					<li><a href="/kolofon/">Kolofon</a></li>
					
					<li><a href="/newsletter/">Newsletter</a></li>
					<li class="hide-laptop"><a href="/gwida-tal-istil/">Gwida tal-Istil</a></li>
					<li class="hide-laptop" id="text-size-adjust">
						<a id="font-size-1" href="#">a</a>
						<a id="font-size-2" href="#">a</a>
						<a id="font-size-3" href="#">a</a>
						<a id="font-size-4" href="#">a</a>
					</li>
				</menu>
				<div id="brownline"></div>
			</nav>
			<div id="message"><!-- --></div>
			<main id="skipto">
				
	<article class="content ottubru-2023 esej story story-25">
		<header>
			
				<h4><a href="/ottubru-2023/">Ottubru 2023</a></h5>
				<h1>
					Kontra Tagħna Għaliex Magħna
					
				</h1>
				<h2>
					
						<a href="/joe-gatt/">Joe Gatt</a>
					
				</h2>
			
			
			
		</header>
		<div class="container">
			<section id="grid-max-panel-left-top">
				
					<section class="reviewed">
					<p>
						<span class="title">Fortress Colony: The Final Act 1945 - 1964 (4 volumi)</span>
						<span class="author"> ta’ Joseph M. Pirotta</span>
						
						<span class="publisher">(Midsea Books, Malta 2018)</span>
					</p>
					
				
					
					<p>
						<span class="title">Decolonising the Maltese Mind: In Search of Identity</span>
						<span class="author"> ta’ Charles Xuereb</span>
						
						<span class="publisher">(Midsea Books, Malta 2022)</span>
					</p>
					</section>
				
				
				
			</section>
			<section id="grid-max-panel-right-top">
				
				
				
			</section>
			<section id="grid-body">
				
					
						<section class="body-text">
							<p><span class="initial"><span class="dropcap drop-M">M</span>eta</span> wara sentejn f’idejn <l-m>il-Franċiżi</l-m>, <l-m>fl-1800</l-m> l-ġżejjer Maltin sabu ruħhom taħt <l-m>il-ħakma</l-m> Ingliża, skont <l-m>it-Trattat</l-m> ta’ Amiens kellhom jerġgħu jgħaddu lura għand <l-m>il-Kavallieri</l-m> biex ikomplu jmexxuha huma bħala pajjiż “newtrali”<span class="pull">.</span> <l-m>Il-qassisin</l-m>, <l-m>in-nutara</l-m>, <l-m>l-avukati</l-m> u <l-m>l-kummerċjanti</l-m> Maltin <l-m>tal-“Congresso</l-m>”<span class="pull">,</span> li sa ftit qabel kienu qed imexxu <l-m>l-insurrezzjoni</l-m> kontra <l-m>l-Franċiżi</l-m>, beżgħu li dan kien ifisser li malajr jerġgħu jiġu taħthom għax <l-m>l-Ordni</l-m> kienet iddgħajfet sew u żgur ma kinitx tiflaħ għal Napuljun. Għalhekk, <l-m>il-104</l-m> membri ta’ dan <l-m>il-kungress</l-m> kitbu “Dichiarazione dei Diritti degli Abitanti delle Isole di Malta e Gozo”<span class="pull">.</span> Ma kinitx dikjarazzjoni radikali bħal dik <l-m>tal-Indipendenza</l-m> ta’ Haiti ta’ sentejn wara, li abolixxiet <l-m>l-iskjavitù</l-m>, ċaħdet kull rabta <l-m>mal-kolonjalisti</l-m> Ewropej u ħalfet <l-m>il-libertà</l-m> jew <l-m>il-mewt</l-m>. Dik Maltija kienet dikjarazzjoni liberali <l-m>bl-eku</l-m> Illuminista ta’ dik <l-m>tal-Indipendenza</l-m> tal-Istati Uniti <l-m>fl-1776</l-m> u <l-m>tad-“Dikjarazzjoni</l-m> tad-Drittijiet <l-m>tal-Bniedem</l-m> u <l-m>ċ-Ċittadin</l-m>” fi Franza, <l-m>tlettax-il</l-m> sena wara. F’disa’ punti, <l-m>id-dikjarazzjoni</l-m> Maltija elenkat speċi ta’ kuntratt. Iktar milli stqarrija ta’ drittijiet indirizzata lejn <l-m>l-ispirtu</l-m> etern <l-m>tal-Bniedem</l-m>, kien <em>quid pro quo</em> ċar u pragmatiku indirizzat <l-m>lir-Re</l-m> tar-Renju Unit <l-m>tal-Gran</l-m> Brittanja u <l-m>l-Irlanda</l-m> u <l-m>d-dixxendenti</l-m> tiegħu bħala sovrani fuq <l-m>il-gżejjer</l-m> “għal dejjem”<span class="pull">.</span> Dan <l-m>in-nisel</l-m> nobbli, <l-m>min-naħa</l-m> tiegħu, kellu jagħti <l-m>lill-pajjiż</l-m> kostituzzjoni li biha kunsill elett <l-m>mill-“poplu</l-m>” ikollu dritt jiġbor <l-m>it-taxxi</l-m> u jmexxi ’<l-m>l-pajjiż</l-m>. <l-m>Ir-Re</l-m> ma kellu jindaħal la <l-m>fit-tmexxija</l-m> interna <l-m>tal-pajjiż</l-m> u lanqas <l-m>fil-ħajja</l-m> reliġjuża tiegħu. <l-m>In-nies </l-m>— insomma, “gli uomini liberi” — kellhom <l-m>id-dritt</l-m> josservaw liema reliġjon riedu, igawdu <l-m>l-proprjetà</l-m> tagħhom u jkunu suġġetti biss <l-m>għal-Liġi</l-m>. U <l-m>għar-Re</l-m>, li kien <l-m>il-protettur</l-m> tar-reliġjon. U <l-m>għall-Papa</l-m>, li kellu jkun <l-m>l-uniku</l-m> referenza fejn jidħlu affarijiet spiritwali; hu u <l-m>l-ġenerali</l-m> tal-ordnijiet monastiċi. Intbagħtet <l-m>lir-Re</l-m> Ġorġ III, imma nafu biha għax baqgħu kopji tagħha Malta. <l-m>Fl-arkivji</l-m> impekkabbli <l-m>tal-Gran</l-m> Brittanja m’hemm ebda ħjiel tagħha. Jekk <l-m>lir-Re</l-m> waslitlu, ma nafux <l-m>x’għamel</l-m> biha. <l-m>L-Ingliżi</l-m> bdew imexxu <l-m>l-gżejjer</l-m> bħala dittatorjat militari. Fost <l-m>l-uffiċjali</l-m> Ingliżi, li ma taw kas la ta’ din <l-m>id-dikjarazzjoni</l-m> u lanqas ta’ appelli oħrajn <l-m>għall-awtonomija</l-m>, kien hemm <l-m>l-ewwel</l-m> Duka ta’ Wellington li jgħidu li qal: Kieku allura nistgħu nagħtu kostituzzjoni lil bastiment <l-m>tal-gwerra</l-m>!</p>
<p>Mija u ħamsin sena wara, <l-m>il-Malta</l-m> Labour Party kien qed jikkampanja biex Malta ssir parti <l-m>mir-Renju</l-m> Unit. <l-m>Fil-Parlament</l-m> ta’ Westminster kien hemm entużjażmu għalih <l-m>dal-pjan</l-m> kważi iktar milli kien hawn Malta fost <l-m>il-poplu</l-m>. Roy Jenkins <l-m>tal-Labour</l-m> Party, waqt li kien qed jiddefendi <l-m>dal-pjan</l-m> tal-Integration, biex isaħħaħ <l-m>l-argument</l-m> tiegħu qal li <l-m>l-pjan</l-m> alternattiv ta’ Borg Olivier — li kien jinvolvi speċi ta’ indipendenza, jew “Quasi-Dominion status” — ma kienx jagħmel sens: Inkunu qisna qed naqbdu tarzna u nagħmluha pajjiż indipendenti!</p>
<p>Meta ma kinux qed jaraw lil Malta bħala tarzna jew bastiment, <l-m>l-Ingliżi</l-m> kienu jarawha bħala fortizza. Sfortunatament <l-m>għall-Ingliżi</l-m>, kien hemm <l-m>dal-qlafat</l-m> jitlajjaw madwarha <l-m>dil-fortizza</l-m>, u kien mingħalihom li għandhom kultura, lingwa u forsi anki nazzjon. Biex tagħqad, minbarra <l-m>l-art</l-m> taħt saqajhom, riedu saqaf fuq rashom u <l-m>l-ikel</l-m> fuq <l-m>il-mejda</l-m>.</p>
<p><l-m>Fil-160</l-m> sena li ġew wara <l-m>d-dikjarazzjoni</l-m>, kważi <l-m>sal-aħħar</l-m> minuta, la <l-m>l-Maltin</l-m> u lanqas <l-m>l-Ingliżi</l-m> ma kienu jemmnu li <l-m>l-pajjiż</l-m> seta’ jkampa waħdu. Jew <l-m>l-Integration</l-m> mal-Ingilterra, jew b’għaqda <l-m>mal-Italja</l-m>, jew taħt <l-m>il-kappa</l-m> tal-Amerikani, jew forsi taħt <l-m>l-umbrella</l-m> tar-Russi — kull soluzzjoni li ssemmiet dejjem kienet tinvolvi xi qawwa barranija. Imbagħad, f’daqqa waħda, bilkemm għoxrin sena wara li Malta kienet għadha qiegħda taqla’ <l-m>l-bombi</l-m> mill-ajru, saret pajjiż indipendenti.</p>
<p>Dan kien <l-m>il-misteru</l-m> li Joseph M. Pirotta jgħid li qanqlu biex jibda jikteb din <l-m>l-istorja</l-m> epika <l-m>tal-proċess</l-m> tad-dikolonizzazzjoni <l-m>tal-gżejjer</l-m> Maltin. <l-m>L-andament</l-m> ta’ <em>Fortress Colony: The Final Act 1945–1964</em> — il-plott — tista’ tilmħu mingħajr ma biss tiftaħhom <l-m>l-erba</l-m>’ volumi li jiffurmaw dan <l-m>ix-xogħol</l-m>. <l-m>L-ewwel</l-m> volum joħodlok tliet ċentimetri kollox fuq <l-m>l-ixkaffa</l-m>, imma jkopri <l-m>l-ewwel</l-m> għaxar snin ta’ wara <l-m>l-gwerra</l-m>. <l-m>It-tieni</l-m> volum diġà ftit eħxen imma jkopri biss tliet snin, <l-m>sal-1958</l-m>. <l-m>Il-volum</l-m> li jmiss ukoll ikopri tliet snin imma oħxon <l-m>id-doppju</l-m>, u <l-m>r-raba</l-m>’ volum jerġa’ ftit eħxen u jkopri wkoll tliet snin, <l-m>sal-1964</l-m>. <l-m>Mill-bidu</l-m> nafu kif tispiċċa <l-m>l-istorja</l-m>. Pirotta jsegwi pass wara pass, laqgħa wara laqgħa, telegramma wara telegramma, gvern wara gvern, riżenja wara riżenja, biex juri kif din <l-m>il-qabża</l-m> fl-immaġinazzjoni seħħet “f’daqqa waħda”<span class="pull">.</span> Iktar ma joqrob <l-m>it-tmiem</l-m>, iktar tirrallenta <l-m>l-istorja</l-m>, iktar tiżdied <l-m>it-tensjoni</l-m>, iktar jiżdiedu <l-m>l-laqgħat</l-m>, iktar hemm kumplikazzjonijiet <l-m>fl-interessi</l-m> diversi, iktar hemm partijiet u partiti kollha jiġbdu lejhom.</p>
<p>Nafu wkoll kif tibda <l-m>l-istorja</l-m>. Malta wara <l-m>l-gwerra</l-m> kienet ħerba. Iktar minn ħamest elef dar kienu ġġarrfu għalkollox u xi ħamest elef kellhom ħsarat kbar. Kważi <l-m>tmintax-il</l-m> elf dar oħra kienet sofriet xi ħsara <l-m>mill-ibbumbardjar</l-m>. <l-m>It-toroq</l-m> kienu mimlija terrapien u dan kien jitneħħa biss skont <l-m>il-prijoritajiet</l-m> militari ta’ din <l-m>il-ġżira-fortizza</l-m>. <l-m>Il-frott</l-m>, <l-m>il-ħaxix</l-m> u <l-m>l-laħam</l-m> kienu għoljin infern. <l-m>L-iktar</l-m> li kienu sejrin tajjeb kienu <l-m>l-ġrieden</l-m> ibejtu taħt <l-m>il-bini</l-m> mġarraf; minn mument <l-m>għall-ieħor</l-m> kienu mistennija jitfaċċaw <l-m>fit-toroq</l-m> bħall-qtates u <l-m>l-klieb</l-m>. <l-m>It-tuberkulożi</l-m>, <l-m>il-poljo</l-m>, <l-m>it-tifu</l-m>, kollha għaddew bħal riħ ħażin minn fuq <l-m>il-popolazzjoni</l-m>. F’Ġunju <l-m>tal-1945</l-m>, faqqgħet <l-m>il-pesta</l-m> li damet tkarkar għaxar xhur u ħadet magħha tnejn u għoxrin ruħ. Biex tagħqad, bħalma jiġri dejjem wara gwerra, <l-m>il-popolazzjoni</l-m> kibret f’salt, anki jekk tarbija minn kull tlieta kienet tmut <l-m>fit-twelid</l-m>.</p>
<p>Naturalment, Malta ma kinitx waħedha fi stat imwiegħer meta ntemmet <l-m>il-gwerra</l-m>. Nofs <l-m>id-dinja</l-m> kienet ħerba. Imma bosta pajjiżi oħra kienu bdew jaraw <l-m>il-fondi</l-m> għar-rikostruzzjoni deħlin. <l-m>L-Amerka</l-m> kienet ġietha <l-m>x-xoqqa</l-m> f’moxtha biex taħtaf għaliha <l-m>l-bqija</l-m> tas-seklu għoxrin u bdiet tonfoq u tislef u tinvesti <l-m>fil-pajjiżi</l-m> kollha li riedu flusha. Meta jħarsu lura, <l-m>l-ekonomisti</l-m> mhux kollha jaqblu dwar kemm <l-m>il-Pjan</l-m> Marshall kien responsabbli <l-m>għall-irkupru</l-m> tal-ekonomija Ewropea u <l-m>l-“mirakli</l-m> ekonomiċi” <l-m>tal-Ġermanja</l-m> u <l-m>l-Italja;</l-m> kien iġib miegħu doża qawwija ta’ propaganda politika u <l-m>l-impożizzjoni</l-m> tal-mudell ekonomiku Amerikan. Imma <l-m>għall-pajjiżi</l-m> mġewħa u midruba kif kienu bosta f’dawk <l-m>is-snin</l-m>, <l-m>it-$13</l-m>.3 biljun li kienu se joħorġu <l-m>l-Amerikani</l-m> verament kienu qishom miraklu. Li kien għalihom, <l-m>l-Amerikani</l-m>, anki lil dawk fuq <l-m>in-naħa</l-m> l-oħra <l-m>tal-purtiera</l-m> tal-ħadid kienu “jgħinu”<span class="pull">,</span> imma <l-m>l-Unjoni</l-m> Sovjetika <l-m>lill-pajjiżi</l-m> taħt <l-m>l-influwenza</l-m> tagħha ma ħallithomx jaċċettaw. Minflok ħarġet <l-m>bil-Pjan</l-m> Molotov, pjan ta’ investiment <l-m>bl-istess</l-m> għanijiet ta’ dak Amerikan. Minn dan kollu, Malta ma missha xejn. <l-m>L-Ingilterra</l-m> wkoll kienet għajjura <l-m>għall-pajjiżi</l-m> li kellha taħtha.</p>
<p>Milton Friedman darba kien qal li “<l-m>l-aqwa</l-m> mod kif pajjiż jikber malajr huwa li jiġi bbumbardjat”<span class="pull">.</span> <l-m>Dal-metodu</l-m> ma tantx kien sejjer tajjeb għal Malta. Matul <l-m>is-seklu</l-m> ta’ qabel, apposta u bi traskuraġni, <l-m>l-Ingliżi</l-m> kienu ġabu <l-m>fix-xejn</l-m> kull forma ta’ industrija li ma kellhiex <l-m>x’taqsam</l-m> mas-servizzi. Fi żmien <l-m>il-Kavallieri</l-m>, pereżempju, <l-m>il-qoton</l-m> kien jinħadem u jinbiegħ barra, u din kienet <l-m>l-ikbar</l-m> industrija <l-m>tal-pajjiż</l-m>, imma nqerdet meta <l-m>l-Ingliżi</l-m> “illiberalizzaw” <l-m>is-suq</l-m>, daħħlu <l-m>l-qoton</l-m> mill-Eġittu u <l-m>l-Amerka</l-m>, u ġabu <l-m>l-prodotti</l-m> tagħhom stess biex jikkompetu ma’ dawk Maltin. Biex tagħqad, imponew dazju fuq <l-m>il-qoton</l-m> imkabbar Malta. <l-m>Ix-xogħol</l-m> kollu beda jdur <l-m>mal-qadi</l-m> tal-funzjoni militari <l-m>tal-pajjiż</l-m>. Meta jkun hemm gwerra — jew ikun hemm waħda tberren fi mħuħ <l-m>il-ġenerali </l-m>— il-port kien ikun mimli vapuri, <l-m>il-Belt</l-m> mimlija baħrin, u kulħadd kien igawdi xi ftit jew wisq. Fi żmien <l-m>il-paċi</l-m>, imbagħad, bilkemm ikollhom <l-m>x’jieklu</l-m>. Qabel <l-m>it-Tieni</l-m> Gwerra Dinjija, <l-m>it-tarzna</l-m> diġà kienet tħaddem xi 8 000 ruħ. Fi żmien <l-m>il-gwerra</l-m> dan-numru rdoppja. Imbagħad, <l-m>fl-1946</l-m> tħabbar li se jingħataw <l-m>is-sensja</l-m> elfejn ħaddiem. Kien hemm protesti minn kull naħa <l-m>tas-soċjetà</l-m> Maltija u <l-m>l-amministrazzjoni</l-m> Ingliża bidlet fehmitha u qalet li <l-m>s-sensji</l-m> se jseħħu b’mod iktar gradwali, u li 1 500 priġunier <l-m>tal-gwerra</l-m> Ġermaniż kienu se jintbagħtu lura <l-m>d-dar</l-m> biex xogħolhom ikun jista’ jsir minn ħaddiema Maltin.</p>
<p><l-m>Fl-ewwel</l-m> ftit kapitli <l-m>tal-ewwel</l-m> volum, Pirotta jintroduċina <l-m>mat-temi</l-m> kollha li se jibqgħu għaddejjin <l-m>sal-aħħar</l-m> ta’ din <l-m>l-istorja</l-m>. <l-m>Il-Maltin</l-m> jitolbu <l-m>lill-Gvern</l-m> Ingliż għal sehem ikbar <l-m>fit-tmexxija</l-m> tal-pajjiż, u <l-m>l-Ingliżi</l-m> jgħidulhom li <l-m>mal-indipendenza</l-m> politika jrid ikun hemm dik ekonomika. <l-m>Il-Maltin</l-m> jitolbu <l-m>l-fondi</l-m> biex forsi xi darba jaslu għaliha din <l-m>l-indipendenza</l-m> ekonomika u <l-m>l-Ingliżi</l-m> jixxaħħu. Eluf ta’ ħaddiema jkollhom jemigraw, imma <l-m>l-ewwel</l-m> iridu jsibulhom pajjiż li għalih huma bojod biżżejjed. Jitwieled <l-m>it-trejdjunjoniżmu</l-m> biex iħares <l-m>il-qagħda</l-m> tal-ħaddiem u, <em>in extremis</em>, anki <l-m>l-Knisja</l-m> tiftaħ ħalqha. <l-m>Fid-dsatax-il</l-m> sena li jkopru dawn <l-m>l-erba</l-m>’ volumi jiddominaw iċ-ċifri jġebbdu kontra xulxin u jiffurmaw bħal seħer numeroloġiku fuq <l-m>il-memorja</l-m> storika: <l-m>in-numru</l-m> ta’ ħaddiema <l-m>tat-tarzna</l-m>, <l-m>l-eluf</l-m> tas-sensji <l-m>tal-ħaddiema</l-m> tat-tarzna, <l-m>l-eluf</l-m> tas-sensji <l-m>tal-ħaddiema</l-m> tas-servizz, <l-m>in-numru</l-m> ta’ dipendenti ta’ kull raġel illiċenzjat, <l-m>l-eluf</l-m> ta’ djar li għandhom bżonn jinbnew, <l-m>l-eluf</l-m> ta’ emigranti, <l-m>il-ftit</l-m> miljuni investiti, <l-m>il-ftit</l-m> eluf li ntefqu żejda u li se jkollhom jiġu <l-m>mill-baġit</l-m> tas-sena ta’ wara, <l-m>ir-riżultati</l-m> tar-referendi, <l-m>in-numru</l-m> ta’ nies li vvutaw favur, <l-m>in-numru</l-m> ta’ nies li vvutaw kontra, <l-m>in-numru</l-m> ta’ nies li baqgħu <l-m>d-dar</l-m>, <l-m>in-numru</l-m> ta’ dawk li baqgħu <l-m>d-dar</l-m> li kull naħa tgħid li jfisser vot favurihom, <l-m>is-sitt-punti</l-m>, <l-m>l-għaxar</l-m> punti. <em>Fortress Colony</em> huwa xogħol ta’ dettall kbir u Pirotta jsegwi <l-m>l-istorja</l-m> pass pass, iħares lejn kull ċifra u lejn kull laqgħa u lejn kull artiklu, u jiddistingwi bejn <l-m>l-interessi</l-m> kollha li jistaħbew <l-m>fil-metonimu</l-m> “<l-m>l-Ingliżi</l-m>”<span class="pull">:</span> <l-m>it-Teżor</l-m>, <l-m>il-Colonial</l-m> Office, <l-m>il-Gvernatur</l-m>, <l-m>l-Ammiraljat</l-m>.</p>
<p class="break"><span class="initial"><span class="dropcap drop-D">D</span>ik</span> li għandna drawwa nsejħulha “oġġettività” mhix <l-m>l-iktar</l-m> kwalità interessanti f’kittieb, lanqas f’wieħed <l-m>tal-istorja</l-m>. Kieku <l-m>l-fatti</l-m> kapaċi jitkellmu waħedhom, kieku jkun biżżejjed xogħol ta’ skavar u lanqas arkeologi ma jkollna bżonn. Imma <l-m>l-fatti</l-m>, ċari kemm naħsbu li huma ċari, dejjem għandhom bżonn <l-m>is-sintesi</l-m> u <l-m>l-interpretazzjoni</l-m> u ma’ dawn tiġi <l-m>s-suġġettività</l-m>, <l-m>l-opinjoni</l-m> u <l-m>l-perspettiva</l-m>. <l-m>L-oġġettività</l-m> vera u pura probabbli la teżisti, u lanqas ta’ min jiġri warajha. Però, huwa wkoll <l-m>il-fatt</l-m> li rigward <l-m>l-istorja</l-m> riċenti ta’ Malta, speċjalment <l-m>tas-sebgħinijiet</l-m> u <l-m>t-tmeninijiet</l-m>, imma anki <l-m>tal-għoxrin</l-m> sena ta’ qabel, dik li jkopri Pirotta, diffiċli ħafna li ssib lil min jikteb dwaru li <l-m>għall-inqas</l-m> jaf jiddistingwi bejn kif probabbli ġraw <l-m>l-affarijiet</l-m> u <l-m>l-editorjalizzar</l-m> tal-kittieb. Pirotta, għalkemm għamel bosta intervisti <l-m>mal-protagonisti</l-m> ta’ dan <l-m>il-perjodu</l-m>, iżomm qrib ma’ dak li ġara. <l-m>Għall-ewwel</l-m> li bdejt naqrahom dawn <l-m>il-volumi</l-m>, xi għaxar snin ilu, meta kienu għadhom ħarġu biss <l-m>l-ewwel</l-m> tlieta, kont sibt din <l-m>l-informazzjoni</l-m> eżiliranti. Tant kemm kont tlajt bi storja simplistika u parrokkjali ta’ kif ġraw <l-m>l-affarijiet</l-m> u ta’ dak li kien qed iseħħ, li <l-m>d-dettalji</l-m> kienu kważi jistorduni. U għadni, kull darba li niġi biex nikteb dwar <l-m>dal-perjodu</l-m>, nipprova naqbad kull dettall, kull rokna frattali li tiftaħ fuq oħra.</p>
<p>Minkejja <l-m>l-enfasi</l-m> fuq <l-m>id-dettalji</l-m>, iċ-ċifri, <l-m>il-laqgħat</l-m> u <l-m>d-dokumenti</l-m>, <l-m>ir-rakkont</l-m> ta’ Pirotta ma jistax ma jkunx iddominat <l-m>mill-personalitajiet</l-m> ta’ dak <l-m>il-perjodu</l-m>. Sa <l-m>mill-aħħar</l-m> snin <l-m>tas-seklu</l-m> ta’ qabel, <l-m>il-Gvern</l-m> Ingliż kien miftiehem <l-m>mal-Vatikan</l-m> li <l-m>t-tnejn</l-m> li huma dejjem kellhom ikunu fi qbil bejniethom dwar <l-m>il-ħatra</l-m> tal-Arċisqof ta’ Malta. Meta <l-m>fit-tletinijiet</l-m> saħħet <l-m>l-Arċisqof</l-m> Caruana bdiet tmur lura sew, <l-m>l-għażla</l-m> tas-suċċessur tiegħu kellha tkun ovvja. Mikiel Gonzi, li kien ilu <l-m>l-Isqof</l-m> t’Għawdex <l-m>mill-1924</l-m>, kellu <l-m>l-fama</l-m> ta’ amministratur kapaċi ħafna. Qabel laħaq isqof, kien ġie elett <l-m>għas-Senat</l-m> fuq <l-m>in-naħa</l-m> tal-Camera del Lavoro, li iktar ’il quddiem kien se jissejjaħ <l-m>il-Malta</l-m> Labour Party. <l-m>Il-Vatikan</l-m> ressaq ismu <l-m>lill-Gvernatur</l-m> f’Malta, imma dan żamm lura għax kien hemm min fesfislu f’widintu li Gonzi kien kontra <l-m>l-Ingliżi</l-m>, u għalhekk ħalla <l-m>ż-żmien</l-m> għaddej mingħajr ma ħa deċiżjoni. Imbagħad, fi żmien <l-m>il-gwerra</l-m>, meta <l-m>l-provvisti</l-m> tal-qamħ kienu kważi spiċċaw, Gonzi ġietu <l-m>l-opportunità</l-m> biex juri ’<l-m>l-Gvern</l-m> Ingliż li kapaċi jkun alleat utli. Irnexxielu jikkonvinċi <l-m>lill-bdiewa</l-m> Għawdxin jaqsmu <l-m>l-qamħ</l-m> tagħhom <l-m>mal-bqija</l-m> tal-gżejjer u b’hekk Malta setgħet tkampa sakemm wasal <l-m>il-konvoj</l-m> ta’ Santa Marija. Meta Caruana miet, Gonzi nħatar Arċisqof ta’ Malta. <l-m>L-ikbar</l-m> kritiku tiegħu <l-m>fil-“kamp</l-m> Ingliż”<span class="pull">,</span> Gerald Strickland, kien miet <l-m>fl-1940</l-m>, u għalkemm bintu Mabel kompliet <l-m>ir-reżistenza</l-m> tagħha kontrih, <l-m>il-Gvernatur</l-m> ikkalkula li din qatt ma kienet se tkun forza politika qawwija biżżejjed biex toħloq <l-m>l-inkwiet</l-m>.</p>
<p><l-m>L-ewwel</l-m> konflitt dirett bejn Gonzi u <l-m>l-antagonist</l-m> il-kbir tiegħu seħħ qabel ma dan kien ħa <l-m>l-kariga</l-m> li kellu jżomm <l-m>għat-tletin</l-m> sena ta’ wara. Duminku Mintoff kien għadu kif laħaq Ministru <l-m>tax-Xogħlijiet</l-m> Pubbliċi u <l-m>r-Rikostruzzjoni</l-m>. Wara li mar Oxford permezz ta’ Rhodes Scholarship, ġie lura Malta u reġa’ qajjem <l-m>il-karriera</l-m> politika tiegħu. <l-m>Fl-ewwel</l-m> elezzjoni li ħareġ għaliha, <l-m>tal-1947</l-m>, ġab iktar voti minn Pawlu Boffa, li kien <l-m>il-Kap</l-m> tal-Partit u Prim Ministru. Boffa kien raġel umli, bħala tabib <l-m>tal-familja</l-m> kien jidħol <l-m>fid-djar</l-m> tal-kostitwenti tiegħu u rabba magħhom ċerta intimità. <l-m>Għall-1</l-m> ta’ Mejju <l-m>tal-1948</l-m>, <l-m>il-Malta</l-m> Labour Party ma kien għamel <l-m>l-ebda</l-m> ċelebrazzjoni — forsi biex ma jqajjimx inkwiet. Boffa kien mixgħuf <l-m>bl-interdett</l-m> li kien qala’ meta kien f’koalizzjoni ma’ Strickland <l-m>fit-tletinijiet;</l-m> imma xi żgħażagħ ta’ xaqliba iktar xellugija organizzaw ikla <l-m>l-Veċċja</l-m> u stiednu lil Mintoff u ’<l-m>l-mara</l-m> tiegħu.</p>
<p>Għalkemm soċjaliżmu <l-m>l-Italja</l-m> kien hemm kemm trid, f’Malta <l-m>s-soċjaliżmu</l-m> mill-Ingilterra daħal, <l-m>mit-tarzna</l-m> u <l-m>mill-port</l-m>, u allura meta Mintoff u martu waslu <l-m>għall-ikla</l-m>, <l-m>iż-żgħażagħ</l-m> laqgħuhom billi kantawlhom <em>The Red Flag</em>, li iktar qisu innu <l-m>tal-knisja</l-m> milli sejħa <l-m>għar-rivoluzzjoni</l-m>, u mhux <em>Bandiera Rossa</em>, li hu ħafna iktar mexxej. Gonzi malajr sema’ b’din <l-m>l-ikla</l-m> u tatu rasu. <l-m>L-għada</l-m> stess,  qal lil rally <l-m>taż-Żgħażagħ</l-m> Ħaddiema Nsara f’San Alwiġi li <l-m>l-preżenza</l-m> tagħhom għal dik <l-m>ir-rally</l-m> kienet protesta kontra <l-m>l-komuniżmu</l-m> inġenerali u kontra dawk li qed ixerrdu <l-m>l-propaganda</l-m> komunista f’Malta, bħal dawk li kienu ltaqgħu San Pawl <l-m>il-Baħar</l-m>. Tlett ijiem wara, jum <l-m>il-Pentekoste</l-m>, kien hemm dimostrazzjoni <l-m>l-Belt</l-m>. Tkanta <l-m>l-innu</l-m> tal-Papa u kien hemm għajjat ta’ “Abbasso Mintoff! Abbasso <l-m>l-komuniżmu</l-m>!” <l-m>Il-kwistjoni</l-m> baqgħet tkarkar <l-m>ix-xhur</l-m>. <l-m>Fl-aħħar</l-m> Mintoff qam biex jagħti spjegazzjoni <l-m>fil-Parlament</l-m> u qal li hu komunist qatt ma kien, u <l-m>fil-fatt</l-m> lil dawk <l-m>iż-żgħażagħ</l-m> qalilhom biex iħalluhom <l-m>mill-ħmerijiet</l-m>, u għalkemm spjegawlu li <l-m>r-</l-m><em>Red Flag</em> huwa <l-m>l-innu</l-m> tal-Labour Party Ingliż, xorta semgħu minnu. Mintoff wiegħed ukoll li <l-m>l-Gvern</l-m> kien se jinvestiga allegazzjonijiet li kien hemm xi dagħa jew kliem kontra <l-m>l-Knisja</l-m>. Ftit jiem wara, Carmel Bondin, magħruf bħala “<l-m>il-Fusellu</l-m>”<span class="pull">,</span> deher <l-m>il-Qorti</l-m> u tpoġġa fuq probation talli wera disprezz lejn <l-m>ir-Reliġjon</l-m> Kattolika Appostolika Rumana.</p>
<p>Mintoff stess ħallieh ikarkar dan <l-m>l-inċident</l-m> u meta ġie mistoqsi dwaru, <l-m>it-tweġibiet</l-m> tiegħu kellhom xi ftit <l-m>l-għamla</l-m> ta’ dik iċ-ċajta li jsemmi Freud dwar wieħed li jirritornaha mtaqqba <l-m>l-kitla</l-m> li kien issellef. (“<l-m>L-ewwel</l-m> nett, int qatt ma sliftni kitla. <l-m>It-tieni</l-m>, <l-m>il-kitla</l-m> mhix imtaqqba. U <l-m>t-tielet</l-m>, <l-m>il-kitla</l-m> ġa kienet imtaqqba meta slifthieli.<span class="pullsemi">”</span>) Dan <l-m>l-aġir</l-m> ta’ Mintoff ma kienx mingħajr riskju. Donnu li <l-m>l-mitt</l-m> sena anniversarju <l-m>tar-rivoluzzjonijiet</l-m> tal-1848, meta <l-m>l-Papa</l-m> kien tkeċċa <l-m>mill-Quirinale</l-m> u, wara ftit xhur ta’ eżilu, “tpoġġa” <l-m>fil-Vatikan</l-m>, kien qed jagħmel tiegħu. <l-m>Il-Punent</l-m> kien reġa’ qed jarma, <l-m>did-darba</l-m> kontra <l-m>l-Unjoni</l-m> Sovjetika. Ftit kilometri ’l fuq minn Malta, <l-m>fl-Italja</l-m>, kien hemm elezzjoni li fiha <l-m>l-Amerikani</l-m> kienu għamlu minn kollox biex <l-m>il-Partito</l-m> Communista <l-m>d’Italia</l-m>, <l-m>bis-sewwa</l-m> jew <l-m>bid-dnewwa</l-m>, ma jkunx <l-m>fil-gvern</l-m>. Kulħadd midd idu għal dan <l-m>il-għan</l-m>. <l-m>It-Taljani</l-m> fl-Amerka ġew organizzati biex jibagħtu ittri lil qrabathom iwissuhom biex ma jagħmlux xi ġennata u jpoġġu ’<l-m>l-komunisti</l-m> fil-gvern. <l-m>Il-Knisja</l-m> qalet <l-m>lit-Taljani</l-m> li jkun qed jagħmel dnub mejjet mhux biss kull min jivvota <l-m>lill-komunisti</l-m>, imma wkoll kull min ma jmurx jivvota. Iċċaħħdu <l-m>s-sagramenti</l-m> lil min kien komunist, jew kien jaqra jew ibigħ jew jipproduċi gazzetti jew kotba komunisti. Anki <l-m>l-Madonna</l-m> ma żammitx lura, xammret <l-m>il-mant</l-m> u dehret fi Tre Fontane f’Ruma, f’Gimigliano, Lucca, Ponsacco, Marta, Frascati, Liceta, u Nocera Superiore. Tfal żgħar, gabillotti kwieti, xebbiet <l-m>tal-affari</l-m> tagħhom — ħadd ma seta’ jfeġġ <l-m>mill-bieb</l-m> ’il barra mingħajr ma jħabbat wiċċu <l-m>mas-Sultana</l-m> tas-Sema, wiċċha kollu dija, tfakkru biex jivvota <l-m>lid-Demokrazija</l-m> Kristjana. <l-m>Fl-1</l-m> ta’ Mejju <l-m>tas-sena</l-m> ta’ qabel, f’Portella della Ginestra, <l-m>ħdax-il</l-m> bidwi nqatel u 27 oħra ndarbu waqt li kienu qed jisimgħu lil mexxej komunista jindirizza <l-m>l-folla</l-m>. Kienu sparaw fuqhom <l-m>il-grupp</l-m> ta’ Salvatore Giuliani, <l-m>x’aktarx</l-m> fuq ordnijiet <l-m>tal-Mafia</l-m>. <l-m>Is-CIA</l-m>, li kienet għadha kif twaqqfet, minbarra <l-m>x-xogħol</l-m> kollu ta’ propaganda li kienet qiegħda tagħmel, <l-m>bil-moħbi</l-m> kienet ukoll qiegħda tippjana kolp ta’ stat <l-m>bl-għajnuna</l-m> tal-ħafna faxxisti li kien għad fadal f’każ li <l-m>l-elezzjoni</l-m> ma tmurx kif xtaqet <l-m>l-Amerka</l-m>. Miljuni ta’ dollari għal attivitajiet antikomunisti <l-m>fl-Italja</l-m> għaddew <l-m>mill-ECA</l-m>, <l-m>l-aġenzija</l-m> li kienet tmexxi <l-m>l-Pjan</l-m> Marshall.</p>
<p>Għalkemm <l-m>l-inċident</l-m> ta’ San Pawl <l-m>il-Baħar</l-m> kien ta’ periklu għal Mintoff, forsi ħallieh ikarkar għax kien ukoll ta’ vantaġġ għalih għax kebbislu <l-m>l-awra</l-m> ta’ mexxej iktar militanti, wieħed li jista’ jintgħoġob iktar <l-m>mil-Laburisti</l-m> iktar żgħażagħ u iktar xellugin, b’kuntrast għal Boffa. Turu Colombo — forsi <l-m>l-uniku</l-m> politiku ieħor f’dak <l-m>iż-żmien</l-m> li għal mument kellu tikka ċans ikun ta’ kompetizzjoni għalih — ukoll kellu <l-m>l-fama</l-m> ta’ politiku b’ideat radikali, imma Mintoff irnexxielu jimmanuvrah għal <l-m>ġol-istess</l-m> rokna ta’ Boffa.</p>
<p>Meta <l-m>l-</l-m><em>Bulettin</em> qalu li Mintoff kien ġiegħel jistħu kemm lil Gonzi kif ukoll lil Boffa <l-m>bl-imġiba</l-m> tiegħu, Mintoff tellagħhom <l-m>il-qorti</l-m>. Boffa kellu jixhed li <l-m>fil-fatt</l-m> veru, kien ħassu daqsxejn imbarazzat <l-m>bil-biċċa</l-m>.</p>
<p>Għalkemm <l-m>il-Gvern</l-m> ma kellux flus, xorta ried joħloq qafas għal sistema <l-m>tas-servizzi</l-m> soċjali. Meta tħabbru <l-m>l-kategoriji</l-m>, <l-m>il-Knisja</l-m> ħarġet tgħid li dawn kienu esaġerati bħalma kienet qalet dwar <l-m>it-Taxxa</l-m> tas-Suċċessjoni u <l-m>tad-Donazzjonijiet</l-m>. Colombo, minkejja <l-m>l-fama</l-m> ta’ radikali li kellu, issa donnu kkalkula li ladarba Boffa ma riedx inkwiet <l-m>mal-Knisja</l-m>, iktar probabbli jxaqleb lejn dak li kien qed jgħid <l-m>l-Arċisqof</l-m> allura hu stess kien ikun jaqbillu jogħġob xi ftit <l-m>lill-Knisja</l-m> biex jibqa’ qrib ta’ Boffa. Colombo għamel baġit mingħajr proviżjoni <l-m>għas-sistema</l-m> tas-saħħa li <l-m>l-Knisja</l-m> kienet kontriha għax kienet tgħid li għad twassal għal nuqqas <l-m>tal-libertà</l-m> ta’ għażla fi kwistjonijiet ta’ etika. Minkejja dan, flus għal inizjattiva personali tiegħu — il-pensjoni — xorta rnexxielu jsib ftit. Wara <l-m>l-baġit</l-m>, Mintoff għadda vot ta’ sfiduċja f’Colombo u meta dan għadda, Colombo ta <l-m>r-riżenja</l-m> tiegħu imma Boffa m’aċċettahiex. <l-m>Mill-inċident</l-m> tar-<em>Red Flag</em>, Boffa beda jitbiegħed minn Mintoff. F’Bormla tlestiet triq u nfetħet <l-m>fl-istess</l-m> ħin minn żewġt itruf; tarf <l-m>mis-Sinjura</l-m> Boffa, u <l-m>t-tarf</l-m> l-ieħor <l-m>mis-Sinjura</l-m> Mintoff.</p>
<p>Mintoff kien iltaqa’ ma’ ħafna nies <l-m>fiż-żmien</l-m> li qatta’ <l-m>l-Ingilterra</l-m>, speċjalment <l-m>fil-Fabian</l-m> Society, li <l-m>l-familja</l-m> tal-mara tiegħu kienet midħla tagħha sew. <l-m>Għall-bqija</l-m> tal-karriera tiegħu qatt ma tilef opportunità biex ifakkar kemm kien intimu ma’ dawn <l-m>il-politiċi</l-m> Laburisti Ingliżi li sa ċertu punt kienu rawmuh meta kien <l-m>l-Ingilterra</l-m>. Issa, minn mindu kien ġie lura, sħabu <l-m>l-Ingilterra</l-m> kienu taw tkaxkira lil Churchill u rebħu <l-m>l-elezzjoni</l-m>. <l-m>Il-ħaddiema</l-m> Ingliżi li ġew lura ħajjin <l-m>mill-gwerra</l-m>, issa li kienu ġġieldu għal pajjiżhom kienu jippretendu li pajjiżhom veru jkunu jistgħu jsejħulu tagħhom. Bħalma dejjem jiġri <l-m>fl-imperi</l-m>, f’dak <l-m>tal-Gran</l-m> Brittanja żgur mhux kulħadd kien igawdi ndaqs <l-m>mill-ġid</l-m> li kien jinħataf <l-m>mill-kolonji</l-m>. <l-m>Fil-qalba</l-m> tal-metropoli, <l-m>l-għaks</l-m> kien jaf ikun qalil daqs <l-m>fil-kolonji</l-m> mbegħdin <l-m>fit-truf</l-m> tal-Imperu. <l-m>It-trejdjunjonista</l-m> u politiku Laburista Ingliż Will Crooks kien qal, “Intom titkellmu fuq imperu li fuqu <l-m>x-xemx</l-m> ma tinżel qatt. Jien twelidt fi sqaq Londra fejn <l-m>ix-xemx</l-m> qatt ma telgħet.<span class="pullsemi">”</span> <l-m>Il-faqar</l-m> ta’ Whitechapel qrib <l-m>l-inħawi</l-m> ta’ fejn twieled u miet Crooks, leġġendarju bħala parti <l-m>mill-istorja</l-m> ta’ Jack the Ripper <l-m>fis-seklu</l-m> dsatax, kien jeżisti proprju <l-m>fl-istess</l-m> żmien meta <l-m>l-Imperu</l-m> kien <l-m>fil-quċċata</l-m> tal-glorja Vittorjana tiegħu. <l-m>Fil-House</l-m> of Commons, <l-m>fil-bidu</l-m> tal-ewwel seduta fuq <l-m>in-naħa</l-m> tal-Gvern, <l-m>il-membri</l-m> tal-Labour Party qamu bilwieqfa u kantaw <em>The Red Flag</em>.</p>
<p><l-m>Fl-Ingilterra</l-m> stess, <l-m>il-gvern</l-m> ġdid ħa f’idejh <l-m>l-industriji</l-m> tal-faħam u <l-m>tal-azzar</l-m>, <l-m>is-sistema</l-m> tal-elettriku, u <l-m>l-ferroviji</l-m>. Waqqaf <l-m>in-National</l-m> Health Service, <l-m>il-monument</l-m> dejjiemi <l-m>tax-xellug</l-m> Ingliż. Imma din <l-m>il-Valhalla</l-m> għal dawn <l-m>l-eroj</l-m> li ġew lura ħajjin inbniet billi taw daharhom <l-m>lill-bqija</l-m> tal-Imperu — lill-mijiet ta’ eluf ta’ nies li kienu ġġieldu għalihom. <l-m>Is-servizz</l-m> tas-saħħa, <l-m>it-tobba</l-m> u <l-m>n-nuċċalijiet</l-m> b’xejn, <l-m>id-djar</l-m>, <l-m>l-isptarijiet</l-m> u <l-m>l-iskejjel</l-m> kienu proprju <l-m>l-affarijiet</l-m> li vvutaw għalihom <l-m>il-ħaddiema</l-m> Ingliżi, u <l-m>l-affarijiet</l-m> li ġġieldu għalihom. Imma biex joħduhom kellhom xi ftit jew wisq jippretendu li kienu ġġieldu għalihom waħedhom. Biex tagħqad, dawn <l-m>is-servizzi </l-m>— speċjalment <l-m>tas-saħħa </l-m>— qatt ma setgħu jaħdmu mingħajr <l-m>il-parteċipazzjoni</l-m> diretta ta’ eluf ta’ infermiera u tobba li ġew <l-m>mill-Commonwealth</l-m>, <l-m>mill-Karibew</l-m> u speċjalment <l-m>mill-Indja</l-m>, u li qatt ma tħallew jinsew li <l-m>l-Ingilterra</l-m> ma kinitx eżattament darhom.</p>
<p>Biex iderru ftit, <l-m>l-Ingliżi</l-m> kienu qed jorganizzaw festival fuq <l-m>in-naħa</l-m> t’isfel <l-m>tax-xmara</l-m>, kważi faċċata <l-m>tal-parlament</l-m>. Dan ma kienx wirja internazzjonali bħal dak ta’ mitt sena qabel f’Hyde Park, jew dak ta’ erbgħin sena qabel fi Crystal Palace. Dawk kellhom <l-m>l-ismijiet</l-m> ambizzjużi “Great Exhibition of the Works of Industry of All Nations” u “Festival of Empire”<span class="pull">,</span> mentri dan kien jismu sempliċiment “Festival of Britain”<span class="pull">;</span> nagħmluh bejnietna, noqogħdu hawn <l-m>għall-kwiet</l-m>.</p>
<p>Waqt li <l-m>l-konkos</l-m> famuż <l-m>tal-bini</l-m> tal-festival kien għadu qed jitferra’<span class="pullsemi">,</span> telgħet Londra delegazzjoni żgħira minn Malta biex tara jekk tirranġax u ġġib għal Malta fondi <l-m>mill-Pjan</l-m> Marshall. <l-m>Fid-delegazzjoni</l-m> kien hemm <l-m>il-Prim</l-m> Ministru Boffa, Edward Ellul, u E.C. Tabone <l-m>mill-General</l-m> Workers’ Union. Turu Colombo, għalkemm kien <l-m>il-Ministru</l-m> tal-Finanzi, ma kienx inkluż f’dawn <l-m>it-taħditiet</l-m>.</p>
<p>Jekk <l-m>id-delegazzjoni</l-m> Laburista — speċjalment Mintoff — kienu ppretendew li ħuthom soċjalisti kienu se jagħtuhom iktar widen għax kienu Laburisti bħalhom, f’wiċċhom baqa’<span class="pullsemi">.</span> <l-m>L-Ingilterra</l-m> ma riditx li Malta tgawdi direttament <l-m>mill-flus</l-m> tal-Pjan Marshall imma li tidħol taħt <l-m>l-umbrella</l-m> Ingliża. <l-m>It-Teżor</l-m> kien ġa ta £30 miljun u ma kellu ebda intenzjoni joħroġ iktar flus, anki jekk din <l-m>il-figura</l-m> kienet ħafna inqas milli kien irrakkomandat fi studju li għamlu huma stess dwar kemm hemm bżonn flus biex Malta tistejqer ftit. <l-m>L-Ingilterra</l-m> kienet qiegħda tgħid li Malta ma tikkwalifikax <l-m>għall-Marshall</l-m> Aid minħabba <l-m>l-mod</l-m> ikkumplikat li bih kien jaħdem. Malta ma kellhiex “counterpart funds”<span class="pull">,</span> ma kienx hawn biżżejjed attività ekonomika biex jinxtraw <l-m>il-prodotti</l-m> u <l-m>s-servizzi</l-m> li <l-m>l-Amerikani</l-m> kieku jibagħtu bħala assistenza. Wara ħafna taqtigħ <l-m>il-qalb</l-m>, Mintoff u Ellul ħejjew ittra li kienet tgħid li jekk <l-m>l-Ingilterra</l-m> ma kinitx se tagħti <l-m>l-għajnuna</l-m> finanzjarja meħtieġa, kellu jkun hemm referendum biex jiddeċiedu jekk Malta tridx tkompli tkun leali lejn <l-m>l-Ingilterra</l-m> jew jekk tridx minflok tmur <l-m>mal-Istati</l-m> Uniti <l-m>tal-Amerka</l-m> “jew xi pajjiż kbir ieħor” u bi <em>quid pro quo</em> <l-m>għall-għajnuna</l-m> finanzjarja, toffri lilha nnifisha bħala bażi militari. Urew <l-m>l-abbozz</l-m> tal-ittra lil Creech Jones u ħasditu; imma meta talbu lil Boffa jiffirmaha, dan qalilhom li <l-m>l-ewwel</l-m> irid jikkonsulta <l-m>mal-Kabinett</l-m>. Niżlu Malta u f’sessjoni twila <l-m>bil-bieb</l-m> magħluq, <l-m>il-membri</l-m> tal-Kabinett qablu li jiffirmawha wara li neħħew <l-m>il-kliem</l-m> “jew xi pajjiż kbir ieħor”<span class="pull">,</span> bidla li skont Mintoff kienet waħda żgħira. Għal darb’oħra, Mintoff intbagħat biex iwassal <l-m>il-memorandum </l-m>— issa ffirmata <l-m>mill-Kabinett</l-m> kollu — imma ma kellux jiddiskutiha qabel jitla’ Boffa ħdejh. Meta waslu Londra, Mintoff u Ellul għaddew <l-m>il-memorandum </l-m>— li issa kulħadd kien qed isejjaħlu ultimatum — lil Creech Jones, <l-m>is-Segretarju</l-m> tal-Istat, u wieħed minn dawk <l-m>il-membri</l-m> tal-Fabian Society li Mintoff kien iħobb isemmi bħala ħabib. Waqt li kienu qed jgħaddulu <l-m>l-memorandum</l-m>, ftiehmu li jiltaqgħu jumejn wara u jerġgħu jiddiskutu <l-m>l-possibbiltà</l-m> ta’ fondi <l-m>mill-Marshall</l-m> Aid. Creech Jones qalilhom biex ilestu xi figuri ħalli jkun jista’ jurihom <l-m>lit-Teżor</l-m>. Pirotta jgħid li, bħala regola ġenerali, <l-m>is-Segretarju</l-m> tal-Istat <l-m>għall-Kolonji</l-m> dejjem kellu iktar simpatija <l-m>għall-każ</l-m> ta’ Malta <l-m>mit-Teżor</l-m>.</p>
<p>Proprjament, Malta ma setgħetx twettaqha din <l-m>it-theddida</l-m> miktuba <l-m>fl-ultimatum</l-m> mingħajr ħafna inkwiet. U li <l-m>l-Istati</l-m> Uniti kienet se taċċetta li taqbad u tibda tuża lil Malta bħala bażi kontra <l-m>r-rieda</l-m> tal-Ingliżi kienet improbabbli ħafna. Imma <l-m>l-ultimatum</l-m> serva biex jikkomunika sa fejn kien lest jasal <l-m>il-Gvern</l-m> Malti, jew <l-m>għall-inqas</l-m> gvern Malti taħt Mintoff.</p>
<p>Sakemm Mintoff kien Londra, Boffa sar anzjuż li Mintoff kien se jinnegozja mingħajru. Hawn bdiet sensiela ta’ telegrammi bejnu u bejn Mintoff fejn Boffa jipprova jieħdu <l-m>bil-kelma</l-m> t-tajba imma Mintoff jirrispondih b’ton arroganti u rrabjat. Mintoff qallu li <l-m>l-attitudni</l-m> dgħajfa tiegħu ma kienet se twassal imkien, li riedu jkunu determinati u ma jibżgħu minn xejn jekk riedu jieħdu xi ħaġa lura. Mintoff, bħalma kien se jibqa’ jagħmel <l-m>għall-bqija</l-m> tal-karriera tiegħu kull darba li jħoss li mhix se tgħaddi tiegħu, hedded li jirriżenja. <l-m>It-telegrammi</l-m> għandhom ton ta’ wieħed li kien ilu jistennieha din u issa kien qed japprofitta ruħu minn ċirkostanzi li bena hu stess. Imma Mintoff, għalkemm trasparenti, kellu raġun. Boffa kien qed jisma’ <l-m>mill-Gvernatur</l-m> u flimkien <l-m>mal-bqija</l-m> tal-Kabinett, irtira <l-m>l-ultimatum</l-m>. Mintoff irriżenja, ta konferenza stampa u qal li ġej lura Malta biex jeqred lil Boffa.</p>
<p>Lura Malta, Mintoff beda jagħmel <l-m>il-meetings</l-m> għal rasu. Turu Colombo ppubblika <l-m>t-telegrammi</l-m> biex juri kif Mintoff kien insulta <l-m>lill-Prim</l-m> Ministru. Sa <l-m>fl-aħħar</l-m> ġew <l-m>għall-vot</l-m> u Mintoff laħaq <l-m>il-Kap</l-m> tal-Malta Labour Party, u <l-m>fl-istess</l-m> seduta għaddiet mozzjoni biex Turu Colombo jitkeċċa <l-m>mill-partit</l-m>. Mintoff ippubblika <l-m>l-ktejjeb</l-m> <em>Malta’s Struggle for Survival</em> li juri mhux biss <l-m>it-taqbida</l-m> ta’ Malta biex tibqa’ f’wiċċ <l-m>l-ilma</l-m>, imma <l-m>t-taqbida</l-m> tiegħu biex jitla’ <l-m>fil-quċċata</l-m> tal-ħajja politika Maltija.</p>
<p class="break"><span class="initial"><span class="dropcap drop-G">G</span><l-m>ħall-kuntrarju</l-m></span> ta’ dak li kellu jiġri <l-m>fis-snin</l-m> ta’ wara, <l-m>id-dikotomija</l-m> li rrenjat fuq <l-m>ix-xena</l-m> politika ta’ Malta sa tmiem <l-m>is-sittinijiet</l-m> ma kinitx dik bejn <l-m>il-Laburisti</l-m> u <l-m>n-Nazzjonalisti</l-m>, imma pjuttost dik bejn <l-m>il-Knisja</l-m> fuq naħa, u <l-m>l-Laburisti</l-m> fuq <l-m>in-naħa</l-m> l-oħra. Ħaddieħor kien isib post fuq naħa jew oħra, skont kif jaqbillu. Anki Nerik Mizzi ġieli sab ruħu fuq <l-m>in-naħa</l-m> ta’ Mintoff, u anki Borg Olivier ġieli kisirha ma’ Gonzi. Minn żmien għal żmien, kull meta wasal għal xi pass kruċjali, Mintoff stess ipprova jara xi jkun irid Gonzi biex forsi jnaqqas xi ftit <l-m>mill-ostilità</l-m> bla waqfien tiegħu. <l-m>L-aktar</l-m> figura ċentrali <l-m>fix-xena</l-m> politika Maltija <l-m>fis-seklu</l-m> għoxrin, <l-m>l-iktar</l-m> figura polarizzanti <l-m>fis-sens</l-m> litterali li kollox kien idur magħha kienet dik <l-m>tal-Arċisqof</l-m> Gonzi. Forsi jkun hawn ħafna li ma jaqblux miegħi meta ngħid hekk, imma xi ħadd li żgur kien jaqbel miegħi kien ikun <l-m>l-Arċisqof</l-m> Gonzi nnifsu.</p>
<p><l-m>Fil-25</l-m> ta’ Settembru 1950, <l-m>fiż-żmien</l-m> meta <l-m>l-Laburisti</l-m> kienu maqsumin f’żewġ partiti — ta’ Mintoff u ta’ Boffa — Gonzi għamel żjara lil Jim Griffiths, <l-m>is-Segretarju</l-m> tal-Istat Ingliż. Skont <l-m>il-minuti</l-m> tal-laqgħa, Gonzi, bla skruplu ta’ xejn, qabeż <l-m>mill-ewwel</l-m> fuq <l-m>x’għandu</l-m> jsir rigward <l-m>is-sitwazzjoni</l-m> politika ta’ Malta. <l-m>L-ewwel</l-m> nett, qallu li Mintoff kien <l-m>l-uniku</l-m> politiku b’daqsxejn intelliġenza <l-m>fix-xena</l-m> Maltija. Qallu li Mintoff kien qed ifissed <l-m>liż-żgħażagħ</l-m> u jimlielhom rashom b’ħafna wegħdiet stravaganti; kien saħansitra qed juża <l-m>l-pika</l-m> razzista u jgħidilhom li għandhom dritt <l-m>għall-istess</l-m> paga u drittijiet <l-m>bħall-Ingliżi</l-m>. Mintoff kien kontra <l-m>l-Ingilterra</l-m>. Forsi mhux eżattament komunist imma soċjalist <l-m>tax-xellug</l-m> estrem. Kien għadu kif tela’ <l-m>l-Italja</l-m> fejn żar membru parlamentari soċjalista, ħabib personali tiegħu, u forsi mingħandu qed jirċievi <l-m>l-istruzzjonijiet</l-m>. Gonzi assolutament injora <l-m>l-fatt</l-m> li Griffiths, li kien qed ikellem, kien soċjalist daqs, jekk mhux iktar minn, Mintoff. Għal darba darbtejn, qabadhielu fuq <l-m>il-komuniżmu</l-m> u qallu li kien hemm membri <l-m>fil-partit</l-m> ta’ Mintoff li kienu jirċievu <l-m>d-</l-m><em>Daily Worker</em>, <l-m>il-gazzetta</l-m> tal-partit komunista <l-m>fl-Ingilterra</l-m>. Għalissa, <l-m>dil-gazzetta</l-m> kienet twaqqafha <l-m>ċ-ċensura</l-m> imma, skont Gonzi, Mintoff kien ġa qal li, jekk jitla’<span class="pullsemi">,</span> iħalliha tidħol. Dan kien żmien meta, <l-m>għal-Laburisti</l-m> Ingliżi, <l-m>il-komunisti</l-m> ma kinux daqshekk anatema. Għalkemm <l-m>il-Labour</l-m> Party ma kellu xejn <l-m>x’jaqsam</l-m> magħhom, <l-m>il-ħaddiema</l-m> nfushom <l-m>fir-Renju</l-m> Unit, fi stħarriġ wara <l-m>l-ieħor</l-m>, kienu juru li <l-m>fil-gwerra</l-m> l-bierda iktar kienu “iżommu” <l-m>mal-Unjoni</l-m> Sovjetika milli <l-m>mal-Amerka</l-m>. Membri <l-m>tal-Partit</l-m> Komunista kienu influwenti sew, speċjalment <l-m>fil-unions</l-m>. Gonzi ried jagħtih <l-m>x’jifhem</l-m> li <l-m>l-agħar</l-m> ħaġa li seta’ jiġri kien li Mintoff u Mizzi jingħaqdu fi gvern ta’ koalizzjoni. Wara <l-m>l-elezzjoni</l-m>, Gonzi kien laqqa’ <l-m>l-mexxejja</l-m> tal-partiti kollha ħlief Mintoff u pprova jikkonvinċihom jiffurmaw gvern nazzjonali biex iżommu lil Mintoff — u <l-m>l-komuniżmu </l-m>— ’il bogħod <l-m>mill-gvern</l-m> imma Nerik Mizzi ma qabilx għax ma jkunx sew. Griffiths u <l-m>l-assistent</l-m> tiegħu li kiteb <l-m>il-minuti</l-m> ħadu <l-m>l-impressjoni</l-m> li dak li ried jgħidilhom Gonzi kien li <l-m>l-aħjar</l-m> ħaġa għal Malta kienet koalizzjoni bejn Boffa u Mizzi. Mizzi veru kien daqsxejn żmagat u jħobb <l-m>it-Taljani</l-m> wisq imma Gonzi, skont Gonzi stess, seta’ jżommu f’postu u ma jħallihx isemmi <l-m>t-Taljan</l-m>. Dik kienet <l-m>l-impressjoni</l-m> li ħadu, għalkemm kienu jafu wkoll li lil xi ħadd jilħaqlu daqs Gonzi ma stajtx taqbad u toqgħod fuq li qed jgħidlek. Lanqas hemm għalfejn li aħna nieħdu <l-m>l-minuti</l-m> Ingliżi kif inhuma; nistgħu nimmaġinaw <l-m>x’ħassew</l-m> għal <l-m>dal-qassis</l-m> deffies. Imma donnu li dakinhar Gonzi ftit ħallielhom marġni <l-m>għall-interpretazzjoni</l-m>, u ftit kellhom raġuni jigdbu <l-m>fil-minuti</l-m> privati tagħhom. Veru — qalilhom Gonzi bi ftit tbissima, skont dawn <l-m>il-minuti </l-m>— li “ngħixu fi żmien demokratiku” imma mhux aħjar jekk <l-m>il-Gvern</l-m> Ingliż, mingħajr ma jikser <l-m>in-normi</l-m> demokratiċi, jagħmel dak kollu li jista’ biex iżomm lil Mintoff barra <l-m>mill-gvern</l-m>? <l-m>Fl-aħħar</l-m> qalilhom li ma setax ma jiddispjaċihx li Malta kellha <l-m>l-gvern</l-m> tagħha minħabba <l-m>l-periklu</l-m> ta’ Mintoff u <l-m>l-ideat</l-m> tiegħu. Kultant kien jgħaddilu <l-m>l-ħsieb</l-m> li forsi kien ikun aħjar li Malta terġa’ tkun iggvernata direttament <l-m>mill-Ingliżi</l-m>.</p>
<p>Din <l-m>l-ossessjoni</l-m> ta’ Gonzi <l-m>bil-komuniżmu</l-m> kienet tikkonsma mhux biss lilu, imma <l-m>lill-Knisja</l-m> Kattolika ta’ żmienu. Gonzi forsi kien xi ftit iktar espliċitu għax ma kien hemm xejn li jwaqqfu. <l-m>Bil-fidili</l-m> jagħmlulu <l-m>d-dimostrazzjonijiet</l-m> il-Belt u jġorruh fuq <l-m>l-ispallejn</l-m> u jgħajtu, “Viva Malta Kattoliċissima! Viva <l-m>l-Arċisqof</l-m>! Viva <l-m>l-Kleru</l-m>!” ma tantx kellu inċentiva jżomm lura. <l-m>Il-Knisja</l-m> Malta ma kinitx imdorrija jkollha min joħodha kontriha. <l-m>Mil-lat</l-m> ta’ awtopreservazzjoni biss, Gonzi kellu raġun jibża’ <l-m>mill-influwenza</l-m> Sovjetika għax <l-m>il-komunisti</l-m>, <l-m>għall-bidu</l-m>, kienu jenfasizzaw <l-m>l-ateiżmu</l-m> tagħhom u kien hemm perjodi meta kien hemm persekuzzjoni attiva. <l-m>Fl-1949</l-m> f’Budapest kien hemm <l-m>il-proċess-farsa</l-m> tal-Kardinal József Mindszenty wara 29 jum ta’ tortura; proċess li ġibed ħafna attenzjoni internazzjonali.</p>
<p><l-m>Il-Gvern</l-m> Ingliż kien ilu li tgħallem jaħdem <l-m>mal-Knisja</l-m> f’Maltabiex <l-m>it-tnejn</l-m> jaslu fejn iridu, u xejn ma kien għadu nbidel. F’ċertu sens, <l-m>fl-Ewropa</l-m>, li ssir pajjiż ta’ veru minn dejjem kienet tfisser li tkun poġġejt <l-m>lill-Knisja</l-m> f’postha. U <l-m>l-Ingilterra</l-m> dan kienet tafu sew. Malta qabżitu <l-m>l-perjodu</l-m> tan-nazzjonaliżmu romantiku <l-m>tas-seklu</l-m> dsatax, <l-m>il-perjodu</l-m> tar-Risorgimento u <l-m>tal-Kulturkampf</l-m> u <l-m>l-Knisja</l-m> kienet baqgħet fiċ-ċentru <l-m>tal-ħajja</l-m> politika. <l-m>L-Ingliżi</l-m> kellhom <l-m>ir-rwol</l-m> tagħhom jiggarantixxu <l-m>l-istabbiltà</l-m> ta’ din <l-m>id-distopja</l-m> teokratika. Kienu qablu li <l-m>l-Anglikaniżmu</l-m> tagħhom ma jipproselitizzawhx, anzi jżommuh <l-m>fil-privat</l-m>. Jekk xi qassis Anglikan kien ifettilu jaqsam <l-m>it-triq</l-m> liebes spellizza, arah Gonzi jmur jipprotesta għand <l-m>il-Gvernatur</l-m>. <l-m>Il-monument</l-m> il-Furjana <l-m>għall-membri</l-m> tal-RAF li mietu <l-m>fil-Gwerra </l-m>— “<l-m>tal-ajkla</l-m>” — baqa’ ma tberikx għax Gonzi ma riedx jieħu sehem <l-m>fl-istess</l-m> ċerimonja ma’ saċerdot Anglikan. <l-m>L-Ingliżi</l-m> kienu żammew <l-m>id-drawwa</l-m> minn żmien <l-m>il-Kavallieri</l-m> li <l-m>fl-okkażjoni</l-m> tal-festa <l-m>tal-Kandlora </l-m>— il-festa <l-m>tal-purifikazzjoni</l-m> tal-Madonna — il-Gvernatur, <l-m>bħall-Gran</l-m> Mastri qablu, kien jilqa’ <l-m>lill-arċiprieti</l-m> u <l-m>l-kappillani</l-m> kollha <l-m>tal-ġżejjer</l-m> u jirċievi mingħandhom xemgħa. <l-m>Il-Gvernatur</l-m> dejjem kien jgħid kelmtejn, u kien jaf li dan kien <l-m>il-mument</l-m> perfett biex jgħaddi messaġġ lil dawn <l-m>il-ħoloq</l-m> tant importanti <l-m>fil-katina</l-m> tal-komunikazzjoni. Iktar ma saħnet <l-m>il-qiegħa</l-m>, iktar kien espliċitu <l-m>l-messaġġ</l-m>. Ġieli kien sempliċiment li kellhom iħajru <l-m>l-fidili</l-m> lejn <l-m>l-emigrazzjoni</l-m> u ġieli, bħal <l-m>fl-1959</l-m> u <l-m>l-1960</l-m>, biex jattakkaw lil Mintoff direttament.</p>
<p>Minkejja <l-m>l-biża</l-m>’ ta’ Gonzi, Mintoff ma kienx komunist. Forsi kien ikun aħjar għal kulħadd li kieku kien xi ftit iktar komunist, kieku kien kapaċi jagħti <l-m>lill-partit</l-m> tiegħu qafas teoretiku daqsxejn iktar sod. <l-m>L-unika</l-m> ħaġa li fiha verament kien jixbah <l-m>lill-Unjoni</l-m> Sovjetika kien <l-m>l-iStakhanoviżmu</l-m>, <l-m>l-idea</l-m> li bi sforz erojku ta’ ħidma u bżulija <l-m>l-pajjiż</l-m> jista’ jagħmel qabżiet kbar ’il quddiem. F’dan kien imexxi <l-m>bl-eżempju;</l-m> il-ġranet <l-m>tax-xogħol</l-m> tiegħu kienu jtawlu sa <l-m>sittax-il</l-m> siegħa. Xift doppju kuljum. M’hemmx insult li ma qalax f’ħajtu — komunist, mażun, faxxist, dittatur, traditur — imma ħadd qatt ma għajru għażżien. “Komunist” kienet tgħajjira li kulħadd kien jinqeda biha. Gonzi, naturalment, Nerik Mizzi kultant, Pawlu Boffa u min jaf min iżjed, f’xi punt jew ieħor użaw dak <l-m>l-insult</l-m> kontra Mintoff. Mintoff innifsu ġieli beżża’ <l-m>bil-komuniżmu</l-m> biex jgħid li <l-m>l-passi</l-m> li qed jieħu kienu <l-m>l-uniku</l-m> mod kif Malta tista’ tiżgura li ma jidħolx <l-m>il-komuniżmu</l-m>. Bħalma kien qal <l-m>l-assistent</l-m> ta’ Jim Griffiths, Gonzi kien raġel jilħaqlu wisq biex tieħdu <em>prima facie</em>, imma forsi kien sinċerament jaħseb li Mintoff għad iġib xi forma ta’ komuniżmu awtoritarju <l-m>fil-pajjiż</l-m>. Herbert Ganado, <l-m>il-portavuċi</l-m> ġurnalistiku <l-m>l-iktar</l-m> intimu <l-m>tal-Isqof</l-m>, editur <l-m>tal-</l-m><em>Leħen <l-m>is-Sewwa</l-m></em> għal bosta snin u ammiratur <l-m>tal-Generalissimo</l-m> Francisco Franco daqs Gonzi nnifsu, jagħtina <l-m>x’nifhmu</l-m> li hu kien jieħu <l-m>bis-serjetà</l-m> ferm fejn seta’ jwassal <l-m>it-twemmin</l-m> politiku u <l-m>n-nuqqas</l-m> ta’ twemmin reliġjuż ta’ Mintoff. Waqt li flimkien <l-m>mal-familja</l-m> ta’ erbgħa kien għadu jgħix <l-m>ir-Rabat</l-m>, Ganado u <l-m>l-mara</l-m> tiegħu Alda kellhom tifel ieħor li semmewh ukoll Herbert. “Baby Herbert”<span class="pull">,</span> kif jirreferi għalih <l-m>fit-tielet</l-m> volum ta’ <em>Rajt Malta Tinbidel</em>, kien <l-m>il-mimmi</l-m> t’għajnejhom, <l-m>it-tifel</l-m> li kellhom wara <l-m>l-ħames</l-m> snin separazzjoni waqt li kien internat <l-m>l-Uganda</l-m>. Lejn <l-m>l-aħħar</l-m> ġimgħat <l-m>tal-1948</l-m>, bdew ituh <l-m>il-konvulżjonijiet</l-m> u minkejja li tqiegħed fuq <l-m>id-dripp</l-m>, baqgħu jagħtuh għal ħamest ijiem sħaħ. <l-m>L-Arċisqof</l-m> Gonzi ġie jagħtih <l-m>il-Griżma</l-m>. Ganado ffissa li <l-m>t-tifel</l-m> kienet qed tagħtih konvulżjoni kull darba li xi trakk jitla’ <l-m>t-telgħa</l-m> tas-Saqqajja u jheżżeż <l-m>l-art;</l-m> allura ħaduh <l-m>l-isptar</l-m> minflok. Xorta waħda, <l-m>il-konvulżjonijiet</l-m> komplew. Lura <l-m>d-dar</l-m> jistennew, ma damux ma ċemplulhom <l-m>mill-isptar</l-m> biex jinfurmawhom li <l-m>t-tifel</l-m>, li kellu ftit iktar minn tliet snin, kien miet. “Offrejt ħajtu <l-m>għall-konverżjoni</l-m> ta’ persuna,<span class="pullsemi">”</span> jgħid Ganado, li qed jikteb <l-m>fis-snin</l-m> sebgħin. “Għadni ma qtajtx qalbi. Kultant ngħid <l-m>liż-żgħir</l-m>, ‘Ibni, irsisti ftit iktar.’”</p>
<p class="break"><span class="initial"><span class="dropcap drop-M">M</span>eta</span> Boffa kien irtira <l-m>l-ultimatum</l-m>, Nerik Mizzi ma qabilx miegħu għax kien jidhirlu li la beda <l-m>l-ġlieda</l-m> missu komplieha. Mizzi, wara kollox, kien jimpressjona ruħu ħafna b’Mintoff meta kien jarah qed jiġġieled <l-m>mal-Ingliżi</l-m>. Imma xorta waħda qal li ma kienx jaqbel <l-m>mal-ultimatum</l-m> innifsu, għax dan kien jagħmel <l-m>lill-Maltin</l-m> jidhru “materjalisti”<span class="pull">,</span> forsi daqsxejn rgħiba <l-m>għall-flus</l-m>. Kien iktar inkwetat li jaqta’ figura tajba <l-m>l-pajjiż</l-m> milli li kulħadd ikollu <l-m>x’jiekol</l-m>. Għal Mizzi, <l-m>il-politika</l-m> kienet dwar <l-m>l-unur</l-m>, dwar <l-m>il-kultura</l-m>, dwar <l-m>l-identità</l-m>. Wara kollox, missieru kien waqqaf <l-m>il-Partit</l-m> Anti-Riformista li mbagħad sar <l-m>il-Partit</l-m> Nazzjonalista biex jipproteġi dak li, skont hu, kienet <l-m>il-kultura</l-m> Maltija.</p>
<p>Anki jekk Mintoff ma kellu ebda interess <l-m>fil-komuniżmu</l-m> teoretiku, żgur li bħal ħafna fuq <l-m>ix-xellug</l-m> kien iħaddan <l-m>il-ħsieb</l-m> ewlieni Marksjan li <l-m>l-kultura</l-m> hija mibnija fuq <l-m>l-ekonomija</l-m>, u mhux <l-m>bil-maqlub</l-m>. <l-m>Mill-materja</l-m>, toħroġ <l-m>il-kuxjenza</l-m>. <l-m>Mir-relazzjonijiet</l-m> materjali joħorġu <l-m>r-relazzjonijiet</l-m> soċjali. <l-m>Ir-rivoluzzjoni</l-m>, <l-m>il-bidla</l-m>, <l-m>l-ewwel</l-m> trid tkun materjali. Fi kliem ieħor: <l-m>l-ewwel</l-m> il-pappa.</p>
<p><l-m>L-idea</l-m> tal-Integration illum tinstema’ kważi xokkanti. <l-m>L-ewwel</l-m> li kienet ħarġet <l-m>bl-idea</l-m> kienet Mabel Strickland, u forsi minnha kont tista’ tistennieha xi ħaġa hekk. Kien <l-m>l-editorjal</l-m> fit-<em>Times of Malta</em> <l-m>fl-okkażjoni</l-m> tal-ewwel anniversarju <l-m>mill-għoti</l-m> tal-George Cross lil Malta:</p>
<blockquote>Din <l-m>il-gwerra</l-m> wriet li Malta hija parti <l-m>mill-Gran</l-m> Brittanja daqs Portsmouth jew Croydon. Malta u <l-m>l-Gran</l-m> Brittanja, magħqudin flimkien f’rabtiet riforġati <l-m>bid-demm</l-m> u <l-m>t-tbatija</l-m> f’dan <l-m>il-ġlied</l-m> tal-gwerra, għandhom b’mod ċar jibqgħu marbutin b’mod li ma jinħallx, permezz <l-m>tal-interessi</l-m> politiċi u ekonomiċi li għandhom inkomuni fi żmien <l-m>il-paċi</l-m>. <l-m>L-unika</l-m> soluzzjoni prattika, u tollerabbli, <l-m>għall-problemi</l-m> kostituzzjonali u ekonomiċi ta’ Malta ta’ wara <l-m>l-gwerra</l-m>, allura, tkun għaqda politika sħiħa <l-m>mal-Gran</l-m> Brittanja, b’ċittadinanza <l-m>tal-ewwel</l-m> klassi <l-m>għall-Maltin</l-m> imwielda Malta, kif igawdu <l-m>l-Maltin</l-m> f’Londra. Malta għandha tkun kontea <l-m>tal-Ingilterra</l-m>, parti integrali <l-m>mir-Renju</l-m> Unit rappreżentat <l-m>fil-Parlament</l-m> f’Westminster, u li tgawdi minn gvern lokali; <l-m>bil-vantaġġi</l-m> u <l-m>r-responsabbiltajiet</l-m> kollha li dan ikun jinvolvi. <l-m>Il-portijiet</l-m> u <l-m>l-ajrudromi</l-m> tagħna għandhom jiġu żviluppati <l-m>fl-interessi</l-m> tal-Imperu, li huma <l-m>l-interessi</l-m> ta’ Malta, imma għandu jkun hemm ugwaljanza sħiħa ta’ status politiku, u ta’ intrapriża u opportunità għal kulħadd f’Malta <l-m>bl-istess</l-m> mod ma’ dak li jgawdu <l-m>s-sudditi</l-m> tal-Maestà Tiegħu mwielda <l-m>fir-Renju</l-m> Unit.</blockquote>
<p>Ftit iktar minn sena wara reġa’ bdielha. Ġietha f’moħħa li kieku Malta ssir parti <l-m>mill-Gran</l-m> Brittanja, jidħlu f’Malta <l-m>d-divorzju</l-m> u <l-m>ż-żwieġ</l-m> ċivili, u dawn żgur ma kinux aċċettabbli għal pajjiż Kattoliku. U mhux lakemm tgħid inkunu aħjar ekonomikament! Ħu <l-m>mid-dockyard</l-m> ta’ Rosyth, pereżempju! Eh, u <l-m>l-flus</l-m> tar-relief jeqirduk minn ġewwa! Xi ħadd donnu kien kellimha ’l Mabel.</p>
<p>Sa ftit inqas minn għaxar snin wara, Mintoff kien <l-m>bil-mod</l-m> il-mod reġa’ qajjimha din <l-m>l-idea</l-m>. Għalih, kienet issolvi ħafna problemi f’daqqa. Kienet tagħti risposta lil dawk f’Malta li kienu jgħidu li <l-m>l-Laburisti</l-m> jobogħdu ’<l-m>l-Ingliżi</l-m>. Kienet isserraħ ras dawk li kienu jivvutaw Labour, li ħafna minnhom kienu jiddependu <l-m>mit-tarzna</l-m>, jew <l-m>mill-port</l-m>, jew <l-m>mis-servizz</l-m>. Kienet tpoġġi <l-m>l-Laburisti</l-m>, speċjalment lil Mintoff, fiċ-ċentru <l-m>tal-istorbju</l-m> politiku għax kienet idea awdaċi li kellha bżonn ħafna analiżi. Wara kollox, kien hemm min hu kapaċi jimmaġina li Malta setgħet tkampa waħedha, u hekk tmur oltre <l-m>d-dipendenza</l-m> u ssir ħaġa waħda <l-m>mal-madrepatria</l-m>.</p>
<p>Oħroġ <l-m>il-għaġeb</l-m>, din <l-m>il-proposta</l-m> stramba niżlet tajjeb ukoll <l-m>mal-Ingliżi</l-m> li, waqt li <l-m>l-pajjiżi</l-m> l-oħrajn kollha riedu jitilqu <l-m>mid-dar</l-m>, Malta kienet qed tgħidilhom li trid tidħol iktar ’il ġewwa. <l-m>L-elezzjoni</l-m> tal-1955 tista’ tgħid kienet referendum dwar <l-m>l-Integration</l-m>, u <l-m>l-Labour</l-m> rebħu b’maġġoranza kbira. Lil kulħadd donnha kienet togħġob din <l-m>il-proposta</l-m> ħlief <l-m>lin-Nazzjonalisti </l-m>— inkella <l-m>x’nazzjonalisti</l-m> jkunu — u, naturalment, <l-m>lill-Knisja</l-m>. Gonzi ma kienx kuntent <l-m>bil-proposta</l-m> għar-raġunijiet prevedibbli. <l-m>Ir-riskju</l-m> li jidħol <l-m>id-divorzju</l-m>, <l-m>ir-riskju</l-m> li jidħol <l-m>iż-żwieġ</l-m> ċivili. Imma <l-m>l-vera</l-m> raġuni, li qatt ma kien jesprimiha espliċitament kienet li <l-m>l-istatus</l-m> quo kien <l-m>l-aħjar</l-m> sitwazzjoni <l-m>għall-Knisja</l-m> ta’ Malta. Sakemm <l-m>l-Ingliżi</l-m> jkunu Malta, <l-m>il-Knisja</l-m> jkun hawn min jipproteġiha. Gonzi jista’ jmur jeqred għand <l-m>il-Gvernatur</l-m> u jieħu li jrid. Kieku Malta kellha ssir parti <l-m>mill-Ingilterra</l-m>, lil Gonzi mhux <l-m>l-Ingilterra</l-m> stess kienet tbeżżgħu, u lanqas <l-m>il-Protestantiżmu</l-m> tagħha. Kien ibeżżgħu Mintoff. Jekk <l-m>il-liġijiet</l-m> tal-Ingilterra rigward <l-m>l-ugwaljanza</l-m> tar-reliġjon jidħlu <l-m>fis-seħħ</l-m>, u Mintoff ikun qed imexxi xi forma ta’ gvern reġjonali, min se jaqbeż għal Gonzi? Ikollu joqgħod <l-m>fil-kju</l-m> mar-reliġjonijiet <l-m>l-oħrajn</l-m> kollha.</p>
<p><l-m>L-Ingliżi</l-m> ħolqu speċi ta’ kumitat — “Round Table Conference” — magħmul minn membri <l-m>tal-parlament</l-m>, preżenti u passati, u dawn ġew Malta u għamlu ħafna stħarriġ u ġrew u taru ’l hawn u ’l hemm ikellmu ’<l-m>n-nies</l-m>. Ġieli kienu jużaw <l-m>il-ħelikopters</l-m> tan-Navy; għal bosta Maltin din kienet <l-m>l-ewwel</l-m> darba li raw <l-m>il-ħelikopters</l-m>, li ma kienx ilhom wisq li ġew ivvintati. Aneurin “Nye” Bevan — politiku leġġendarju <l-m>tax-xellug</l-m> fir-Renju Unit, u <l-m>l-Ministru</l-m> tas-Saħħa <l-m>fiż-żmien</l-m> li twaqqaf <l-m>in-National</l-m> Health Service — ukoll kien parti minnu <l-m>dal-kumitat</l-m>, imma kien ukoll entużjast ħafna għal <l-m>dal-pjan</l-m> u xtaq, kif ikun hawn, jagħti palata lil sħabu Laburisti. Qabbżitlu li <l-m>l-Maltin</l-m> jagħmlu <l-m>t-tfal</l-m> bħall-fniek, u <l-m>lill-Knisja</l-m> u <l-m>lin-Nazzjonalisti</l-m> tathom rashom. Imma kellu jtiegħem ftit ġustizzja, divina jew poetika, meta mar Għawdex u, biex jurihom kemm hu baħbuħ <l-m>lill-bdiewa</l-m> Għawdxin, kiel bajtra <l-m>tax-xewk</l-m> magħhom. Ma kienx jaf li <l-m>l-ewwel</l-m> suppost tqaxxarha. Wiċċu telagħlu kollu nfafet. <l-m>Il-kumitat</l-m> li kien ġie jistħarreġ, ta <l-m>l-opinjoni</l-m> lill-Gvern Ingliż li <l-m>l-Integration</l-m> għandha tipproċedi, u ġiet miftiehma data meta <l-m>r-rapport</l-m> kellu jkun diskuss f’Westminster. Mintoff kellu seba’ mitt sena sakemm jagħmel <l-m>ir-referendum</l-m>, mhux biss biex ikollhom <l-m>il-figuri</l-m> quddiemhom waqt <l-m>id-dibattitu</l-m> imma wkoll għax kien ġej <l-m>ir-Randan</l-m> u malli jibda <l-m>r-Randan</l-m>, <l-m>l-elettorat</l-m> ikun assolutament taħt <l-m>is-seħer</l-m> tal-Knisja: kulħadd ġej u sejjer <l-m>għall-eżerċizzi</l-m> spiritwali, <l-m>għall-quddiesa</l-m> kuljum, <l-m>għas-seba</l-m>’ visti. <l-m>Il-qassisin</l-m> jerġa’ jkollhom iktar aċċess <l-m>għall-poplu</l-m> minn kull żmien ieħor <l-m>fis-sena</l-m>.</p>
<p><l-m>Ir-referendum</l-m> sar, qalb ħafna storbju, u <l-m>r-riżultat</l-m> kien favur. Insomma, speċi. Skont kif tgħodd lil dawk li vvutaw kontra u ’l dawk li ma vvutawx jew ħassru <l-m>l-vot</l-m>. <l-m>L-Ingilterra</l-m> qatt ma qalet <l-m>x’figura</l-m> tkun aċċettabbli għalihom. <l-m>Ir-referendum</l-m> kien mekkaniżmu pjuttost aljen għalihom għax dak <l-m>iż-żmien</l-m> kienu għadhom qatt ma kellhom wieħed hemm. Ukoll, ma ridux iħallu referendum jorbothom għax inkella jiġu fi kliem ħafna <l-m>fin-Nazzjoni</l-m> Uniti li kienu jgħidu li <l-m>l-independenza</l-m> għandha tingħata awtomatikament lil kull pajjiż li juri permezz ta’ referendum li hi mixtieqa <l-m>mill-poplu</l-m>.</p>
<p>Meta ġew <l-m>għad-dibattitu</l-m> fil-House of Commons, kien hemm numru kbir ta’ deputati li tkellmu favur <l-m>il-proposta</l-m>, “għax <l-m>il-Maltin</l-m> ħaqqhom”<span class="pull">,</span> jew għax tiftaħ kapitlu ġdid u interessanti għal imperu li nkella ħadd mhu ċert kif seta’ jibqa’ għaddej. Parti integrali <l-m>mill-proposta</l-m> kienet li jkun hemm tliet membri parlamentari minn Malta li jkunu <l-m>fil-House</l-m> of Commons. <l-m>L-idea</l-m> kienet li <l-m>l-istatus</l-m> ta’ Malta jkun bħal dak li hu <l-m>tal-Iskozja</l-m> llum. Malta jkollha ċertu affarijiet riservati għaliha, bħal pereżempju tkun tista’ tiġbor <l-m>it-taxxa</l-m> u tonfoqha hi stess. Imbagħad, forsi <l-m>biż-żmien</l-m>, dawn <l-m>l-idjosinkraziji</l-m> kellhom jonqsu sakemm dawn <l-m>il-gżejjer</l-m> ikunu indistingwibbli minn kull reġjun ieħor <l-m>tar-Renju</l-m> Unit. Imma sakemm ikun għad hemm <l-m>id-differenzi</l-m>, <l-m>il-membri</l-m> parlamentari mibgħutin minn Malta ikunu <l-m>fis-sitwazzjoni</l-m> paradossali li jkunu jistgħu jivvutaw fuq mozzjonijiet li <l-m>fil-fatt</l-m> ma jaffettwawx <l-m>lill-kostitwenti</l-m> tagħhom. Kwistjoni oħra kienet jekk kellhomx jieqfu b’Malta jew ikomplu wkoll b’Ġibiltà. Imbagħad ma jistgħux jieqfu hemm jekk <l-m>il-Gambja</l-m>, <l-m>il-Mauritius</l-m> jew Sierra Leone jridu jidħlu għax inkella jiġu akkużati li daħħlu biss ’<l-m>l-Ewropej</l-m>. Kien hemm min qam u qal, B’daqshekk? Indaħħluhom kollha, Ewropej, Afrikani, kollha! Kien hemm min qagħad kwiet. <l-m>L-aħħar</l-m> kwistjoni, li forsi għal kulħadd kienet <l-m>l-ikbar</l-m> kwistjoni kienet <l-m>il-Knisja</l-m>. Din kienet kwistjoni <l-m>miż-żewġ</l-m> lati. Kemm għax <l-m>il-Gvern</l-m> Ingliż kien jaf li Gonzi kien se jitlob ħafna konċessjonijiet, fosthom, forsi, xi eċċezzjonijiet <l-m>għad-drittijiet</l-m> ta’ reliġjonijiet oħra <l-m>fil-pajjiż</l-m>, kif ukoll <l-m>għad-dritt</l-m> tad-divorzju u <l-m>ż-żwieġ</l-m> ċivili. Imma iktar ma jikkonċedulu affarijiet lil Gonzi, iktar se jkollhom inkwiet <l-m>mar-reliġjonijiet</l-m> l-oħra, partikolarment <l-m>mill-Knisja</l-m> Anglikana, u ma’ dawk kollha li tikkonċernahom ħafna jekk jiddaħħlu nies <l-m>fir-renju</l-m> b’inqas drittijiet minn ħaddieħor. Imma ġeneralment, kienu favur <l-m>il-proposta</l-m>. <l-m>Fil-fatt</l-m>, tant kien hemm qbil fuqha <l-m>l-proposta</l-m> li meta xi ħadd qal li qabel tittieħed deċiżjoni kellu jkun hemm elezzjoni, qalulu “<l-m>x’inhu</l-m> l-iskop li jkollna elezzjoni jekk ebda partit mhu se jkun kontriha”<span class="pull">.</span></p>
<p>Dakinhar <l-m>tas-26</l-m> ta’ Marzu 1956, <l-m>mit-3:33pm</l-m>, <l-m>il-Parlament</l-m> ta’ Westminster ikkunsidra li jiftaħ <l-m>il-bibien</l-m> tiegħu għal dawk <l-m>il-farkiet</l-m> ta’ imperu li kien fadal, u li jippermetti <l-m>fis-siġġijiet</l-m> tiegħu <l-m>lir-rappreżentanti</l-m> ta’ dawk <l-m>il-bċejjeċ</l-m> ta’ art antipatki li ħadd ma kien <l-m>tal-fehma</l-m> li jistgħu jiffurmaw ekonomiji vijabbli, iżda li ma jistgħux sempliċiment jitħallew jersqu għal <l-m>ġol-isfera</l-m> ta’ influwenza <l-m>tal-għadu</l-m>. Għal seba’ sigħat u nofs, <l-m>il-membri</l-m> ta’ dak <l-m>il-parlament</l-m> ikkunsidraw li jbiddlu <l-m>l-għamla</l-m> kostituzzjonali <l-m>tar-Renju</l-m> Unit biex jinkorpora fih lil Malta, u forsi ’l quddiem lil pajjiżi oħrajn bħalha. Imbagħad, <l-m>fil-10:57pm</l-m>, bdew jiddiskutu <l-m>s-suġġett</l-m> li jmiss, <l-m>l-ipproċessar</l-m> tal-aringi żejda f’<l-m>Ross-shire</l-m>.</p>
<p class="break"><span class="initial"><span class="dropcap drop-I">I</span>llum</span>, <l-m>l-idea</l-m> tal-Integration probabbli tkexkex anki lil dawk <l-m>il-Maltin</l-m> li joħorġu jxejru <l-m>l-bnadar</l-m> fil-carcades meta <l-m>l-Ingliżi</l-m> jgħaddu <l-m>għall-quarterfinals</l-m>. Ftit niftakru kemm ġejna qrib, kemm kien hemm entużjażmu għalih <l-m>il-proġett</l-m> fiż-żewġ pajjiżi. Forsi <l-m>r-raġuni</l-m> għala <l-m>l-falliment</l-m> tal-Integration, u miegħu <l-m>l-memorja</l-m> tal-proġett innifsu, qatt ma daħlu ċar u tond <l-m>fil-memorja</l-m> kollettiva, hi li qatt ma kien hemm punt formali fejn <l-m>il-proġett</l-m> falla. Mintoff kien rebaħ elezzjoni b’mandat ċar biex jibda jaħdem <l-m>għall-Integration;</l-m> ir-referendum forsi kien inqas ċar imma xorta kien pożittiv — żgur kien pożittiv biżżejjed <l-m>għall-Ingliżi</l-m>, kif qalu huma stess <l-m>fil-House</l-m> of Commons. <l-m>Ir-rapport</l-m> tar-“Round Table Conference” kien pożittiv. Imma <l-m>l-kwistjonijiet</l-m> rigward <l-m>il-Knisja</l-m> qatt ma ġew riżolti, u Mintoff beda jitlef <l-m>il-paċenzja</l-m> u jqabbiżhielhom <l-m>lill-Ingliżi</l-m>. Ukoll, wara <l-m>d-disfatta</l-m> tas-Suez, <l-m>l-Ingliżi</l-m> effettivament kellhom iċedu <l-m>s-supremazija</l-m> militari <l-m>lill-Amerikani</l-m> darba għal dejjem, u allura li jkollhom lil Malta <l-m>fil-pussess</l-m> tagħhom saret ħaġa ftit inqas kruċjali. Forsi dawn kollha kellhom sehemhom, imma Pirotta jagħti raġun lil Mintoff li <l-m>l-Integration</l-m> sfaxxat għax huma qatt ma qablu fuq <l-m>il-prinċipju</l-m> ta’ ekwivalenza, li ħaddiem Malti għandu jkun garantit <l-m>l-istess</l-m> kumdità ta’ ħajja daqs wieħed Ingliż. Fi kliem ieħor — għalkemm Pirotta żgur qatt ma juża lingwa daqshekk emottiva — ma ħamlux li nkunu bħalhom. <l-m>Il-punt</l-m> definittiv fejn deher ċert li <l-m>l-Integration</l-m> żgur ma kinitx se tgħaddi kien meta rriżenja <l-m>l-Gvern</l-m> Malti, u <l-m>l-irvellijiet</l-m> tat-28 ta’ April 1958. <l-m>It-telgħa</l-m> ta’ Kordin kienet <l-m>ir-Rubikon</l-m> li, ladarba qasamha, Mintoff ma setax imur lura.</p>
<p><l-m>Fl-1963</l-m>, Mintoff reġa’ ħares lejn <l-m>il-possibbiltà</l-m> ta’ integrazzjoni ma’ pajjiż ieħor, din <l-m>id-darba</l-m> mal-Italja. Mar iżur lil Pietro Nenni — dak <l-m>l-istess</l-m> soċjalist Taljan ħabib ta’ Mintoff li darba Gonzi kien semma <l-m>mas-Segretarju</l-m> tal-Istat — imma <l-m>l-proposta</l-m> ma marret imkien. Gonzi sema’ biha din ukoll, u inkwetatu, anki jekk hu kien kapaċi jinnaviga <l-m>l-ibħra</l-m> Taljani aħjar minn ħafna oħrajn. Unjoni <l-m>mal-Italja</l-m> tkun tfisser li nsiru ħaġa waħda ma’ repubblika sekulari <l-m>bl-ikbar</l-m> partit komunista <l-m>fil-Punent</l-m>! Gonzi li ried kien li jibqa’ kollox <l-m>l-istess</l-m>. Indipendenza forsi, xi darba. Imma kien jaf li xi darba jew naħa jew oħra kienu se jġibu <l-m>l-indipendenza</l-m>. Ma kellux xi ammirazzjoni kbira għal Borg Olivier, imma <l-m>għall-inqas</l-m> kien jaf li <l-m>man-Nazzjonalisti</l-m> seta’ jirranġa. Waqt li Malta kien hawn soċjetà maqsuma fi tnejn, <l-m>bil-Laburisti</l-m> taħt <l-m>id-dnub</l-m> il-mejjet, Borg Olivier kien qed jinnegozja <l-m>għall-indipendenza</l-m>. <l-m>L-istess</l-m> kwistjonijiet reġgħu qamu dwar <l-m>il-libertà</l-m> reliġjuża wara <l-m>l-indipendenza</l-m>, suġġett li għal darba oħra kien jinkwieta ħafna <l-m>lill-mexxejja</l-m> reliġjużi Anglikani. Borg Olivier kien jaf li dan kien punt li ma setax iċedi fuqu, u meta <l-m>l-Ingliżi</l-m> ppruvaw jaqbżuh u jkellmu ’<l-m>l-Vatikan</l-m>, ħadha bi kbira sew. Mintoff, sadattant, kien qed imexxi <l-m>s-“Sitt</l-m> Punti” tiegħu, pjan għal kostituzzjoni sekulari. <l-m>Fl-aħħar</l-m> minuta, <l-m>il-Gvern</l-m> Ingliż qabel li jagħlaq għajn waħda dwar <l-m>l-indħil</l-m> tal-Knisja <l-m>fl-elezzjonijiet</l-m> u <l-m>l-Gvern</l-m> Malti qabel li jagħlaq għajn oħra dwar <l-m>il-ħażna</l-m> ta’ armi nukleari f’Malta; u <l-m>l-Indipendenza</l-m> setgħet tgħaddi.</p>
<p class="break"><span class="initial"><span class="dropcap drop-P">P</span>irotta</span> jtemm <l-m>ix-xogħol</l-m> tiegħu — xogħol li ħadlu ’l fuq minn tletin sena, mifrux fuq erba’ volumi u iktar minn tlett elef paġna — billi jgħid li dan <l-m>l-istat</l-m> independenti li kien għadu kif faqqas issa kellu bżonn sew <l-m>tal-għaqda</l-m> biex ikun jista’ jiffaċċja <l-m>l-isfidi</l-m> tal-ġejjieni:</p>
<blockquote>… imma <l-m>l-idea</l-m> tal-indipendenza, u <l-m>l-kburija</l-m> nazzjonali li nisslet, malajr sabu espressjoni <l-m>fix-xogħol</l-m> ta’ ġenerazzjoni ġdida ta’ kittieba, poeti, drammaturgi u artisti. <l-m>L-ekonomija</l-m> bil-mod <l-m>il-mod</l-m> marret ’il quddiem, <l-m>l-emigrazzjoni</l-m> bdiet tbatti, u <l-m>l-idea</l-m> li tkun Malti ħadet tifsira ġdida għal ħafna li qabel ma kinux ħabblu rashom dwar <l-m>x’sinifikat</l-m> seta’ jkollha.</blockquote>
<p>Wieħed minn ta’ quddiem nett li ħass din <l-m>il-mewġa</l-m> ta’ identità ġdida kien Charles Xuereb, li dak <l-m>iż-żmien</l-m> kien għadu <l-m>s-sekondarja</l-m> u flimkien ma’ xi studenti oħrajn beda joħroġ rivista <l-m>bl-Ingliż</l-m> u <l-m>bil-Malti</l-m> jisimha <em>Malteen</em>, immirata lejn <l-m>it-teenagers</l-m>, proprju <l-m>mill-istess</l-m> xahar <l-m>tal-Indipendenza</l-m>. Forsi inevitabbilment, intervjenew <l-m>il-qassisin:</l-m> id-dar ta’ Xuereb ma damx ma tfaċċat delegazzjoni Ġiżwiti biex twissi lil missieru li <l-m>dir-rivista</l-m>, <l-m>bil-kontenut</l-m> tagħha fuq <l-m>il-mużika</l-m> pop, kienet se ġġorr lil ibnu <l-m>l-infern</l-m>.</p>
<p><l-m>Fil-ktieb</l-m> tiegħu <em>Decolonising the Maltese Mind: In Search of Identity</em>, Xuereb huwa interessat <l-m>fid-dikolonizzazzjoni</l-m> mhux <l-m>fis-sens</l-m> litterali li hu interessat fiha Pirotta — jiġifieri <l-m>l-proċessi</l-m> politiċi u ekonomiċi li wasslu biex Malta toħroġ <l-m>mill-kolonjaliżmu</l-m> Ingliż u ssir stat indipendenti — imma <l-m>fis-sens</l-m> ta’ dikolonizzazzjoni kulturali, <l-m>tat-trawwim</l-m> ta’ identità postkolonjali. Xuereb jagħti fatt wara fatt u statistika wara statistika, biex juri kemm kienu ftit dawk li ħaduh <l-m>bis-serjetà</l-m> l-impenn li jerġgħu jimmaġinaw lilhom infushom <l-m>mill-ġdid:</l-m> bħala Maltin f’Malta Indipendenti. Kull pajjiż ieħor li f’daqqa waħda sab ruħu f’realtà ġdida wkoll kien ħass <l-m>il-bżonn</l-m> li tinbena identità ġdida. Ngħidu aħna, Franza wara <l-m>r-rivoluzzjoni</l-m>, jew <l-m>l-Italja</l-m> wara <l-m>l-unifikazzjoni</l-m>. Xuereb isemmi dik <l-m>is-sentenza</l-m> famuża <l-m>mill-memorji</l-m> ta’ Massimo <l-m>D’Azeglio:</l-m> “<l-m>L-Italja</l-m> għamilnieha,<span class="pullsemi">”</span> kien kiteb <l-m>D’Azeglio</l-m>. “Issa jonqosna nagħmlu <l-m>t-Taljani</l-m>.<span class="pullsemi">”</span> <l-m>Il-ktieb</l-m> ta’ Xuereb huwa polemika biex juri li, għalkemm Malta “kienu għamluha” <l-m>fl-1964 </l-m>— jew <l-m>fl-1974</l-m>, jew <l-m>fl-1979 </l-m>— mhux talli <l-m>l-Maltin</l-m> għadna m’għamilnihomx, talli bilkemm ħadd juri xi interess li jibdieh <l-m>dal-proġett</l-m>.</p>
<p>Ebda imperu <l-m>fl-istorja</l-m> ma hu bħal ieħor, imma kull wieħed ħoloq idea ta’ dawk li jassar biex jiġġustifika <l-m>l-jasar</l-m> mingħajr ma jġib <l-m>fix-xejn</l-m> l-idea tiegħu nnifsu bħala imperu ċivilizzat. Jekk skont <l-m>id-duttrina</l-m> tal-liġi naturali ma tistax taħtaf art sempliċiment għax <l-m>in-nies</l-m> tal-post mhumiex Insara, imma tista’ biss jekk jiksru <l-m>l-liġi</l-m> naturali, mela ara kif malajr jinħolqu stejjer u miti u twemmin li <l-m>n-nies</l-m> tal-post huma kannibali, jew għażżenin, jew joqogħdu għarwenin! <l-m>L-ewwel</l-m> kapitlu ta’ <l-m>dal-ktieb</l-m> jibda b’ġirja <l-m>mal-istorja</l-m> tal-ħakkiema li kellha Malta li mbagħad tiżvolġi f’ġirja <l-m>mal-istorja</l-m> tal-imperi ġenerali. Xi daqqiet jaqbeż <l-m>mill-passat</l-m> għall-preżent f’daqqa waħda, minn paragrafu <l-m>għall-ieħor</l-m>.</p>
<p>Kif forsi seta’ jistenna kull min hu familjari <l-m>max-xogħol</l-m> ta’ Xuereb, kultant jgħaddilek minn rasek li ma jafx ikun għalkollox aħrax <l-m>mal-proġett</l-m> kolonjali Franċiż. Franza, jgħidilna, endorsjat — flok jgħid “iġġustifikat” — il-kolonizzazzjoni <l-m>bil-“mission</l-m> civilisatrice”<span class="pull">.</span> Din kienet tinvolvi <l-m>t-tixrid</l-m> tal-lingwa Franċiża u <l-m>l-fidi</l-m> Kattolika. <l-m>Dil-prattika</l-m>, jgħidilna, kienet tinvolvi ċerta dixxiplina kerha — “undesirable drills” — u din imbuttat lil ħafna kolonji lejn <l-m>l-indipendenza</l-m>. Imma forsi ma kinitx biss għax sabu <l-m>r-rużarju</l-m> tedjanti u <l-m>s-subjonctif</l-m> diffiċli li wassal <l-m>lill-pajjiżi</l-m> Afrikani biex ikunu jridu jinqatgħu għalkollox minn Franza. Imbagħad, <l-m>fil-paragrafu</l-m> ta’ wara jfakkarna li <l-m>l-bċejjeċ</l-m> ta’ imperu li fadlilha Franza kollha jibagħtu <l-m>r-rappreżentanti</l-m> għall-Parlament f’Pariġi, u <l-m>n-nies</l-m> tal-post għandhom ċittadinanza Franċiża. Meta tiġi <l-m>l-elezzjoni</l-m>, għandhom <l-m>id-dritt</l-m> huma wkoll jagħżlu bejn Emmanuel Macron u Marine Le Pen! Forsi jagħtik <l-m>x’tissuspetta</l-m> li, wara kollox, għandu xi ftit simpatija <l-m>mal-“mission</l-m> civilisatrice” Franċiża. Mhux <l-m>l-ewwel</l-m> darba li jiddistingwi bejn pajjiżi li kellhom ċivilizzazzjoni qabel ġew <l-m>il-kolonizzaturi </l-m>— bħalna! — u dawk li ma kellhomx. Din fiha <l-m>l-eku</l-m> ta’ dik <l-m>il-prattika</l-m> li kultant kienet daqsxejn ta’ sottotest <l-m>fin-negozjati</l-m> ta’ Malta <l-m>mal-Ingliżi</l-m>. Isma’<span class="pullsemi">,</span> lilna ma tistax tittrattana <l-m>bħall-Afrikani</l-m>, jew <l-m>l-Indjani</l-m>, jew <l-m>l-Għarab</l-m>, ta! Aħna Ewropej bħalkom! Ġieli wkoll, għalkemm rari, dan intqal <l-m>fil-beraħ</l-m>. Dan <l-m>id-dikolonjaliżmu</l-m> tat-tifel bilqiegħda quddiem nett <l-m>fil-klassi</l-m>, mimli ansjetà bilkemm kapaċi jżomm milli jqum bilwieqfa, jimbotta <l-m>l-werrej</l-m> fl-arja biex jintgħażel hu. Malta taħt <l-m>il-Franċiżi</l-m>, jgħidilna Xuereb, kellha <l-m>ċ-ċans</l-m> tinqala’ <l-m>mill-Medjuevu</l-m> f’daqqa waħda, kieku <l-m>l-qassisin</l-m> u <l-m>l-merkanti</l-m> li kienu jiddominaw <l-m>il-ġżira</l-m> ma beżgħux <l-m>mir-repubblikaniżmu</l-m>. Forsi veru li, <em>sub specie aeternitatis</em>, hemm baħar jaqsam bejn <l-m>l-indifferenza</l-m> u <l-m>d-disprezz</l-m> tal-Ingliżi u <l-m>l-ħerqa</l-m> missjunarja <l-m>tal-Franċiżi</l-m>. Forsi xi ħadd li lest “iġiegħlek tkun ħieles” huwa aħjar minn xi ħadd li jħallik tagħmel li trid u tagħżaq <l-m>fl-injoranza</l-m> tiegħek. Imma issa impossibbli nkunu nafu <l-m>x’kien</l-m> jgħaddi mingħalina kieku bqajna taħthom. Forsi konna nilħqu wara biss ftit snin <l-m>l-istess</l-m> livell li kważi wasalna għalih <l-m>mal-Ingliżi</l-m> bl-Integration, imma ma wasalniex. Forsi Malta kienet issir Franċiża daqs Corsica, jew forsi kienu jindunaw li fuq <l-m>il-mappa</l-m> qegħdin fuq <l-m>l-istess</l-m> livell <l-m>tal-Alġerija</l-m>.</p>
<p><l-m>Min-naħa</l-m> l-oħra, din <l-m>l-insistenza</l-m> biex jikkoreġi <l-m>l-memorja</l-m> storika <l-m>tal-perjodu</l-m> Franċiż f’Malta, għalkemm kultant jasal ikun xi ftit wisq ġentili magħhom, għandha wkoll <l-m>l-utilità</l-m> tagħha. Tfakkarna li <l-m>l-passat</l-m> kolonjali tagħna tant internalizzajnieh li jqarraqna biss mhux fejn jidħlu <l-m>l-Ingliżi</l-m> imma dwar <l-m>il-bqija</l-m> tal-istorja tagħna; jgħawweġ <l-m>id-dawl</l-m> u naraw kollox <l-m>mil-lenti</l-m> tiegħu. <l-m>Il-preġudizzji</l-m> u <l-m>l-pika</l-m> militari <l-m>tal-Ingliżi</l-m> għall-Franċiżi assorbejniehom kollha <l-m>fil-memorja</l-m> kulturali tagħna.</p>
<p><l-m>It-tolleranza</l-m>, jew <l-m>l-indifferenza</l-m>, <l-m>tal-kolonizzaturi</l-m> Ingliżi hija famuża, anki notorja. Sakemm ma ttellifhomx <l-m>mill-għanijiet</l-m> tagħhom, sakemm tħallihom jikkummerċjaw, u jilagħbu <l-m>l-logħob</l-m> militari u jerdgħulek <l-m>ir-riżorsi</l-m> mill-art, iħalluk tagħmel li trid; rodd slaleb kemm trid, ilbes veli kemm trid, gedwed b’kemm-il lingwa trid. Imma <l-m>l-kolonizzazzjoni</l-m> li Xuereb qed jgħid li għandna niddikolonizzaw minnha hija dik li għad fadal f’moħħna speċifikament <l-m>mill-Ingliżi</l-m>. <l-m>Il-parti</l-m> l-kbira <l-m>tal-ktieb</l-m> tikkonsisti f’aneddotu wara aneddotu, każ wara każ, kull farka evidenza li turi biċ-ċar li “<l-m>il-moħħ</l-m> Malti” għadu kkolonizzat. Naturalment, ma jsibhiex diffiċli jġib għexieren ta’ eżempji. <l-m>In-nuqqas</l-m> ta’ għarfien <l-m>tal-istorja</l-m>. <l-m>In-nuqqas</l-m> ta’ rispett lejn <l-m>il-monumenti</l-m> ta’ Maltin prominenti bħal Mikiel Anton Vassalli. <l-m>Ir-rispett</l-m> żejjed lejn monumenti kolonjali bħal dak <l-m>tal-Mausoleum</l-m> ta’ Thomas Maitland <l-m>fil-Barrakka</l-m> t’Isfel. <l-m>Il-George</l-m> Cross fuq <l-m>il-bandiera</l-m> Maltija li, <l-m>bir-raġun</l-m>, ilu jkiddu lil Xuereb għal għexieren ta’ snin. <l-m>Il-Maltin</l-m> li jitkellmu <l-m>bl-Ingliż</l-m> f’Malta. <l-m>Il-Maltin</l-m> li jitkellmu <l-m>bl-Ingliż</l-m> f’Malta u jaħsbu li dan jagħtihom status soċjali ogħla. <l-m>Il-Maltin</l-m> li ma jafux jitkellmu <l-m>bil-Malti</l-m> u jaħsbu li dan jagħtihom status soċjali ogħla. <l-m>L-aljenazzjoni</l-m> kolonjali li tiġi <l-m>mill-edukazzjoni</l-m> f’kultura barranija, b’kotba <l-m>tal-iskola</l-m> mimlija ferroviji u xmajjar u djar <l-m>bis-saqaf</l-m> żurżieqa.</p>
<p><l-m>Il-ktieb</l-m> seta’ jibbenefika minn żewġ dawriet oħra <l-m>tal-editur</l-m>. Footnotes mimlijin indirizzi ta’ websites twal tliet linji, <l-m>bit-tracking</l-m> codes ta’ Facebook b’kollox, kultant jaqbżu minn paġna <l-m>għall-oħra</l-m>. Dawn <l-m>il-footnotes</l-m> jiddominaw <l-m>il-paġna</l-m>, u jagħtu <l-m>l-impressjoni</l-m> ta’ ktieb akkademiku għalkemm ħafna minnhom jagħtu għal artikli <l-m>tal-gazzetti</l-m>. Kultant, ironikament, dawn <l-m>ir-referenzi</l-m> jispiċċaw jagħtu <l-m>l-impressjoni</l-m> li <l-m>d-dikolonizzazzjoni</l-m>, “barra minn Malta”<span class="pull">,</span> dejjem issir ħafna aħjar, saħansitra <l-m>fl-Ingilterra</l-m>. <l-m>Il-kxif</l-m> ta’ monument <l-m>għall-ġenerazzjoni</l-m> tal-Windrush, pereżempju, jagħtih ħafna tama. Kultant, imbagħad, footnotes importanti huma neqsin. Forsi stajna ngħaddu mingħajrha dik <l-m>ir-referenza</l-m> li tibgħatna fuq <l-m>il-paġna</l-m> ta’ Wikipedia dwar Walter Raleigh, imma kif nafu li meta <l-m>n-nies</l-m> indiġeni <l-m>fl-Amerka</l-m> t’Isfel kienu ġew wiċċ imb wiċċ <l-m>mal-Ewropej</l-m> kienu ħasbu li kienu ġejjin <l-m>mis-smewwiet</l-m>? <l-m>L-eżempji</l-m> li juża Xuereb ħafna drabi huma meħudin minn tfulitu, jew żgħożitu, għalkemm dejjem jirreferi għalih innifsu <l-m>fit-tielet</l-m> persuna, “dan <l-m>l-awtur</l-m>”<span class="pull">,</span> konvenzjoni ftit arkajka meta tqis <l-m>il-kuntest</l-m> li ħafna drabi tintuża fih hawnhekk. Kultant <l-m>l-eżempji</l-m> huma speċifiċi ħafna, pereżempju rimarka ta’ kummentatur sportiv waqt logħba <l-m>tal-UEFA</l-m> Under 17 <l-m>fl-2014</l-m>.</p>
<p><l-m>L-insistenza</l-m> fuq <l-m>il-bini</l-m> ta’ identità faċli tinstema’ astratta u efimera wisq. Xuereb żgur mhux nazzjonalist li jemmen f’xi idea ta’ Malta eterna, oltre <l-m>l-istorja</l-m> u <l-m>l-kultura</l-m> tagħha u <l-m>fil-mumenti</l-m> li jagħtina idea ta’ <l-m>x’jixtieq</l-m> jara minflok <l-m>x’m</l-m>’għandux isir, jiddeskrivi idea progressiva ta’ soċjetà konxja <l-m>mill-istorja</l-m> tagħha. Hawnhekk, però, nistgħu nilmħu kemm hu faċli li jiżloqlok minn idek dan <l-m>l-argument</l-m>. Allura, bilfors irridu nkunu reliġjużi biex napprezzaw <l-m>il-kultura</l-m> tagħna? Dan żgur argument li jagħmluh xovinisti Ewropej. Allura, jekk irridu napprezzaw <l-m>l-istorja</l-m> tagħna, ma rridux napprezzaw <l-m>il-perjodu</l-m> ta’ meta konna taħt <l-m>l-Ingliżi</l-m>? Wara kollox, <l-m>il-kultura</l-m> Ingliża hija parti profonda <l-m>tal-kultura</l-m> tagħna. Ftit snin ilu, <l-m>iż-żewġ</l-m> kittieba li qed insemmi f’dan <l-m>l-esej</l-m> kienu involuti f’argument fuq <l-m>it-</l-m><em>Times of Malta</em> dwar kemm jagħmel sens li tkompli tħanbaq dwar <l-m>it-tneħħija</l-m> tal-George Cross. Xuereb naturalment kien favur din <l-m>it-tneħħija</l-m> u kien qed isostni <l-m>l-importanza</l-m> tas-simboliżmu f’kif naraw lilna nfusna. Pirotta wera li ftit kellu interess f’dan <l-m>l-impenn</l-m>. Għalih, Malta hija <em>de facto</em> dikolonizzata.</p>
<p>Anki jekk f’xi mumenti <em>Decolonising the Maltese Mind</em> jieħu ftit <l-m>ix-xejra</l-m> ta’ ittra twila <l-m>lit-</l-m><em>Times of Malta</em>, Xuereb għandu raġun joħodha bi kbira. <l-m>Fis-17</l-m> ta’ April 2021, meta miet <l-m>id-Duka</l-m> ta’ Edinburgh, <l-m>il-funeral</l-m> tiegħu deher fuq tliet stazzjonijiet <l-m>tat-televixin</l-m> Malti, inkluż dak pubbliku, <l-m>bl-iskuża</l-m> tas-sentejn li dan kien qatta’ Malta f’Villa Guardamangia. <l-m>L-istess</l-m> jum inzerta kien <l-m>il-mitt</l-m> sena anniversarju minn meta Manwel Dimech miet f’kamp <l-m>tal-priġunieri</l-m> tal-gwerra, tliet snin wara li <l-m>l-priġunieri</l-m> l-oħrajn kollha kienu nħelsu. Dimech ma ssemma mkien, ħlief fuq “<l-m>il-paġna</l-m> tal-Facebook ta’ dan <l-m>l-awtur</l-m>”<span class="pull">.</span> Biex tagħqad, fuq <l-m>il-BBC</l-m> kienu qed jgħidu li <l-m>għall-Prinċep</l-m> Philip u <l-m>r-Reġina</l-m> Eliżabetta, dawk <l-m>is-sentejn</l-m> li qattgħu f’Malta kienu qishom f’post idilliku, u daqsxejn ta’ ħarba <l-m>mill-awsterità</l-m> li kienet tirrenja <l-m>fl-Ingilterra</l-m> ta’ wara <l-m>l-gwerra</l-m>. <l-m>L-awsterità</l-m> li kien hawn Malta donnhom ma ndunawx biha, u żgur ma tawx każ li f’dak <l-m>l-istess</l-m> żmien delegazzjoni wara <l-m>l-oħra</l-m> kienet qiegħda titla’ minn Malta biex tipprova tikkonvinċi <l-m>l-Gvern</l-m> Ingliż isib mod kif Malta tkun tista’ tgawdi <l-m>mill-Marshall</l-m> Aid.</p>
<p>Issa <l-m>l-Gvern</l-m> ta’ Malta xtara Villa Guardamangia għal €5 miljun biex tiġi restawrata — bi spiża ta’ €10 miljun oħra — f’mużew. <l-m>Il-pretest</l-m> għall-ispiża hu li <l-m>l-interess</l-m> fir-Reġina Eliżabetta II u <l-m>r-raġel</l-m> tagħha għad jissarraf fi dħul <l-m>mit-turiżmu</l-m>. Xuereb jikkonkludi <l-m>l-ktieb</l-m> b’kapitlu dwar <l-m>it-turiżmu</l-m> u kif dan jaħdem biex jipperpetwa ideat kolonjalisti għax <l-m>l-inkontru</l-m> turistiku għadu essenzjalment kolonjali, fejn <l-m>it-turist</l-m> jiġi biex jara <l-m>t-traċċi</l-m> tal-Imperu, <l-m>il-familjarità</l-m> taħt xemx tisreġ — minkejja li <l-m>t-turiżmu</l-m> mill-Ingilterra, li <l-m>fis-sittinijiet</l-m> kien 80% <l-m>tat-turisti</l-m> kollha, issa niżel għal xi 25%. Jgħid li kull attentat jew espressjoni ta’ identità f’Malta ssir <l-m>fl-ambitu</l-m> tal-industrija <l-m>tat-turiżmu</l-m>. Xuereb ilu ħafna snin jaħseb fuq <l-m>das-suġġett</l-m>. Imma jagħmel sens li <l-m>dal-ktieb</l-m> kitbu f’dak <l-m>il-perjodu</l-m> meta <l-m>s-smewwiet</l-m> kienu magħluqin <l-m>għat-traffiku</l-m> minħabba <l-m>l-pandemija</l-m> tal-Covid 19 u Malta kienet, <l-m>għall-ewwel</l-m> darba <l-m>mill-Indipendenza</l-m> ’l hawn, assolutament vojta <l-m>mit-turisti;</l-m> opportunità <l-m>għall-introspezzjoni</l-m> li probabbli qatt mhi se tirrepeti ruħha f’ħajjitna.</p>
<p>Apparti <l-m>t-turist</l-m> ta’ veru, però, hemm <l-m>it-turist</l-m> immaġinarju, <l-m>il-</l-m><em>grand autre</em>, <l-m>l-Ieħor</l-m> il-kbir ta’ Lacan, dik <l-m>l-għajn</l-m> li għaliha nirreċtaw <l-m>il-parti</l-m> tagħna, forsi <l-m>l-għajn</l-m> li pereżempju għaliha dawn <l-m>il-kotba</l-m>, ta’ Xuereb u ta’ Pirotta, huma miktubin <l-m>bl-Ingliż</l-m>. U forsi anki <l-m>l-għajn</l-m> li għaliha Mintoff kiteb <em>Malta’s Struggle for Survival</em>. Probabbli miktubin <l-m>bl-Ingliż</l-m> biex ikollhom xi ftit appell internazzjonali u jgawdu minn suq li diġà, anki <l-m>bl-Ingliż</l-m>, huwa żgħir ħafna, aħseb u ara <l-m>bil-Malti</l-m>. <l-m>Sal-ġenerazzjoni</l-m> ta’ wara <l-m>l-gwerra</l-m>, ħafna Maltin kienu jsejħu ’<l-m>l-barranin</l-m> kollha “Ingliżi”<span class="pull">.</span> Insomma, mhux kollha eżattament. Mhux <l-m>it-Taljani</l-m> jew <l-m>l-Afrikani</l-m> jew <l-m>l-Indjani</l-m>, imma <l-m>l-Amerikani</l-m>, u dawk <l-m>tal-Ewropa</l-m> ta’ Fuq. Fi kliem ieħor, <l-m>il-bojod</l-m>. <l-m>It-turist</l-m> immaġinarju Ingliż, <l-m>il-qarrej</l-m> immaġinarju Anglofonu, għandu parti ħafna ikbar f’kif insawru lilna nfusna għal għajnejh minn kull turist jew qarrej ta’ veru. Dan ifakkarni f’dawk <l-m>id-diski</l-m> tan-New Cuorey fejn <l-m>il-vuċi</l-m> tal-qsim <l-m>il-qalb</l-m> ta’ Sammy Bartolo tkanta dwar <l-m>il-bajjiet</l-m> ta’ Malta; u wieħed <l-m>mill-attributi</l-m> l-iktar importanti tagħhom dawn <l-m>il-bajjiet</l-m> huwa <l-m>l-fatt</l-m> li jħobbuhom <l-m>it-turisti</l-m>, li jiġu minn barra biex jarawhom. Dawn jissemmew <l-m>fl-istess</l-m> nifs <l-m>mas-sema</l-m> kaħlani u <l-m>l-għelieqi</l-m> mħaddrin. <l-m>L-Għadira</l-m>, “turisti kbar kull sena jżuruha, u kull tifħir lilha huma jagħtuha”<span class="pull">,</span> <l-m>it-turisti</l-m> huma parti <l-m>mill-“ġmiel</l-m> naturali” li biha hi mżejna. <l-m>Ir-Riviera</l-m> Blu għandha “<l-m>it-turisti</l-m> kull fejn tmur” tant kemm hi sabiħa. Dawn <l-m>il-“barranin</l-m>” ma jifilħux ma jiġux jarawha, minkejja li hi <l-m>l-għira</l-m> tagħhom. Dawn <l-m>id-diski</l-m> li ħarġu <l-m>fl-ewwel</l-m> nofs <l-m>tas-snin</l-m> sebgħin kienu bla dubju parti minn dak <l-m>il-moviment</l-m> konxju minnu nnifsu li kien ilu ġej <l-m>mill-1964</l-m> li forsi hu indipendenti, imma żgur għadu mhux ħieles.</p>
<p class="break"><span class="initial"><span class="dropcap drop-F">F</span>tit</span> xhur ilu mort nara <l-m>lill-artist</l-m> Salim Djaferi li ta performance <l-m>tax-xogħol</l-m> tiegħu <em>Koulounisation</em>. Djaferi jiddeskrivi lilu nnifsu bħala “Alġerin <l-m>mill-Ewropa</l-m> li <l-m>l-Għarbi</l-m> jitkellmu mfarrak”<span class="pull">.</span> Jibda <l-m>l-performance</l-m> billi jgħidilna li staqsa lil ommu kif tittraduċi “colonisation” <l-m>mill-Franċiż</l-m> għall-Għarbi. Hi twieġbu “koulounisation”<span class="pull">,</span> li tinstema’ kważi eżatt <l-m>l-istess</l-m>, imma din ma jsibhiex tweġiba sodisfaċenti. Fi kliemu, “jirrifjutaha”<span class="pull">.</span> Għandu jkun hemm kelma <l-m>bl-Għarbi</l-m>! Minn hawn jibda vjaġġ li jlaqqgħu ma’ ħafna nies, li jlaqqgħuh ma’ iktar nies waqt li jivvjaġġa bejn <l-m>l-Alġerija</l-m> u <l-m>l-Belġju</l-m>. <l-m>Il-kliem</l-m> kollu li jagħtuh kollu jkollu xi sfumatura partikolari, u jġorru parti differenti <l-m>tal-istorja</l-m> tal-kolonizzazzjoni. <l-m>L-ewwel</l-m> kelma li jgħidulu hija [isti’ammar] اسلاتعمار li hija derivattiv <l-m>tal-verb</l-m> [’amaar] عمار. Skont lil min ikellem jieħu interpretazzjoni differenti ta’ din <l-m>il-kelma</l-m>. “Pussess mingħajr awtorizzazzjoni”<span class="pull">,</span> jgħidlu Adel. “Imla biex tissostitwixxi”<span class="pull">,</span> “tħassar”<span class="pull">,</span> jgħidlu Khaled, “poġġi <l-m>fl-ordni</l-m>” jgħidlu <l-m>s-Sur</l-m> Lochon. Imbagħad jitgħallem [istidammar] الاستدعمار, terminu maħluq apposta <l-m>għat-traduzzjoni</l-m> ta’ Franz Fanon <l-m>fl-Għarbi</l-m>, sabiex jenfasizza <l-m>d-dimensjoni</l-m> tal-qerda, <l-m>mill-għerq</l-m> [damar] دمار li tfisser “qerda”<span class="pull">.</span> Waqt li qed jirrakkonta din <l-m>l-istorja</l-m>, iħoll spaga kollha għoqiedi u jipprova jistiraha madwar <l-m>il-kamra</l-m>.</p>
<p><l-m>Fis-sebgħinijiet</l-m> f’Malta kien hawn attentat ta’ bidla radikali <l-m>tal-lingwaġġ</l-m> li bih niġġieldu <l-m>l-kolonizzazzjoni</l-m>. <l-m>L-arma</l-m> tar-Repubblika, li tant tnejku biha nies, kienet parti minn dan <l-m>l-isforz:</l-m> arma li litteralment ċaħdet <l-m>il-lingwaġġ</l-m> tal-kolonjaliżmu u <l-m>d-drittijiet</l-m> fewdali u li tant tinsab ’il bogħod <l-m>mill-gosti</l-m> puliti <l-m>tal-lum;</l-m> arma li <l-m>l-elementi</l-m> tagħha qishom glossarju ta’ ħontoloġija Mintoffjana. Forsi anki <l-m>d-data</l-m> magħżula għal Jum <l-m>ir-Repubblika</l-m> ma kinitx kumbinazzjoni. <l-m>It-13</l-m> ta’ Diċembru, <l-m>fl-1974</l-m>, kien jaħbat <l-m>il-Ġimgħa</l-m>. Imma dan ma kienx sempliċiment logħob <l-m>bis-simboli</l-m>. Warajh kien hemm ideat politiċi tanġibbli; <l-m>it-titjib</l-m> materjali <l-m>tal-ħajja</l-m> tal-Maltin, <l-m>id-dimilitarizzazzjoni</l-m> u <l-m>n-newtralità </l-m>— l-idea li għaliha Mintoff <l-m>fl-aħħar</l-m> donnu warrab <l-m>il-pragmatiżmu</l-m> li kien mexa bih ħajtu kollha. Dan kollu kien parti minn lingwaġġ xellugi internazzjonali li ntrefa’ u ntesa <l-m>fid-disgħinijiet</l-m> f’dak <l-m>il-mument</l-m> li Francis Fukuyama sejjaħlu <l-m>t-tmiem</l-m> tal-istorja; fi kliem ieħor <l-m>ir-rebħa</l-m> finali u dejjiema <l-m>tal-Imperu</l-m> Amerikan. F’Malta forsi <l-m>l-istorja</l-m> ntemmet f’dan <l-m>is-sens</l-m> fl-2004 meta bdew deħlin <l-m>il-fondi</l-m> Ewropej u <l-m>l-uniku</l-m> argument politiku li baqa’ kien <l-m>l-ammont</l-m> ta’ korruzzjoni involut meta dawn <l-m>il-flus</l-m> jitħaddmu f’suq liberalizzat.</p>
<p><l-m>Is-suq</l-m> jibla’ kollox. “Kulma hu magħqud, jinħall <l-m>fix-xejn</l-m>.<span class="pullsemi">”</span> Bħalma Djaferi jirrifjuta li juża <l-m>l-kelma</l-m> kif inhi — il-kelma kif jgħiduha <l-m>l-kolonizzaturi</l-m> stess — għandna noqogħdu attenti mhux biss <l-m>mill-kolonizzazzjoni</l-m> imma wkoll <l-m>mill-industrija</l-m> tad-dikolonizzazzjoni. <l-m>L-istituzzjonijiet</l-m> li darba għamlu <l-m>t-tqandil</l-m> simboliku kollu biex inbnew <l-m>l-imperi </l-m>— il-BBC, <l-m>il-British</l-m> Council, <l-m>il-British</l-m> Museum, <l-m>is-SOAS </l-m>— u <l-m>l-ekwivalenti</l-m> tagħhom f’pajjiżi oħra Ewropej, <l-m>fl-universitajiet</l-m>, <l-m>fil-biennali</l-m>, ma jitgerrxux malli ssemmilhom <l-m>il-kolonizzazzjoni</l-m>. Anzi! Għaldaqstant għandna nkunu ċerti li mhux qegħdin sempliċiment noffru lilna nfusna bħala parti <l-m>mill-istorja</l-m> ta’ redenzjoni <l-m>tal-kolonizzaturi</l-m>, jew bħala mod kif dawn <l-m>l-istituzzjonijiet</l-m> jibqgħu relevanti waqt li <l-m>l-forza</l-m> ċentrifuga <l-m>tal-attenzjoni</l-m> tibqa’ tiġbed kollox lejhom. Dikolonizzazzjoni li tbeżża’ <l-m>lill-kavallerija</l-m> mingħajr ma tisfratta <l-m>ż-żwiemel</l-m>.</p>
<p><l-m>Fl-aħħar</l-m> jiem <l-m>tal-1950</l-m>, Nerik Mizzi mar Ħal Luqa jistenna <l-m>lill-Prinċipessa</l-m> Margaret li kienet ġejja Malta biex tqatta’ xi ftit jiem ma’ oħtha Eliżabetta. Qamet grigalata u Margaret iddawret sew. Mizzi baqa’ jistennieha <l-m>bit-tomna</l-m> f’idu u b’rasu mikxufa — għax hekk imorru <l-m>l-affarijiet </l-m>— fix-xita u <l-m>fir-riħ</l-m>, jistenna litteralment bint dak <l-m>l-Imperu</l-m> li tant kien ħadem kontrih, f’tarf ta’ tapit aħmar b’taraġ fuq <l-m>ir-roti</l-m> li ma jwassal imkien. Marad <l-m>mill-ewwel</l-m>. Ħamest ijiem wara, tah attakk <l-m>tal-qalb</l-m> u <l-m>miet <span class="end-dot">.</span></l-m></p>
						</section>
					
				
				
					<section class="endnote body-text">
						<p><l-m>L-erba</l-m>’ volumi ta’ Fortress Colony ta’ Joseph M. Pirotta ħarġu <l-m>għall-ewwel</l-m> darba, rispettivament, <l-m>fl-1987</l-m>, <l-m>fl-1997</l-m>, <l-m>fl-2001</l-m>, u <l-m>fl-2018</l-m>. Fuq <l-m>is-sit</l-m> ta’ Campus FM hemm disponibbli <l-m>s-serje</l-m> <a href="https://campusfm.um.edu.mt/pages/webcastspages/Autumn_19/kolonjalizmu_mainpage.html">Tmiem <l-m>il-Kolonjaliżmu</l-m> f’Malta</a> li fiha, matul għexieren ta’ episodji, Pirotta flimkien ma’ Daphne Cassar u, iktar tard Joe Borg, jiddiskutu <l-m>fid-dettall</l-m> dawn <l-m>l-erba</l-m>’ volumi. <a href="https://www.worldcat.org/title/1395002052">The Black Jacobins: Toussaint <l-m>L’Ouverture</l-m> and the San Domingo Revolution</a> ta’ C.L.R. James huwa xogħol klassiku dwar <l-m>ir-rivoluzzjoni</l-m> ta’ Haiti. Henry Frendo kien ta <a href="https://www.um.edu.mt/library/oar/bitstream/123456789/28358/1/Id-Dikjarazzjoni_Maltija_tad-drittijiet_2002.PDF">diskors kommemorattiv</a> informattiv ħafna f’għeluq <l-m>il-mitejn</l-m> sena <l-m>tad-Dikjarazzjoni</l-m> tad-Drittijiet <l-m>tal-Abitanti</l-m> tal-Gżejjer Maltin u Għawdxin. Godfrey Baldacchino kiteb dwar <l-m>l-industrija</l-m> tal-qoton f’<a href="https://www.um.edu.mt/library/oar/bitstream/123456789/12208/1/Baldacchino%20-%20The%20Industrialization%20of%20Malta.pdf">The Industrialization of Malta: a Historical Analysis of the Formation, Control and Response of Labour</a>, ippubblikat <l-m>fil-ġurnal</l-m> ta’ The New Economics Society <l-m>fl-1988</l-m>. Dwar <l-m>id-“dehriet</l-m> tal-Madonna” <l-m>fl-Italja</l-m> waqt <l-m>l-elezzjoni</l-m> tan-1948 qrajt “The Virgin Mary and Cold War Politics: Pope, Church, and Devotees in the Context of Postwar Italy” ta’ Robert A. Ventresca f’<a href="https://www.worldcat.org/title/1191163061">Cold War Mary: Ideologies, Politics, and Marian Devotional Culture</a>, editjat minn Peter Jan Magry u ppublikat minn Leuven University Press 2020. <l-m>Ir-rapport</l-m> tar-Round Table Conference ġie diskuss <l-m>fil-House</l-m> of Commons <l-m>fis-</l-m><a href="https://hansard.parliament.uk/commons/1956-03-26/debates/0d4acd17-94cb-4000-88a0-e9a38286879b/Malta(RoundTableConference)">26 ta’ Marzu 1956</a>. Irreferejt ukoll għal <a href="https://sas-space.sas.ac.uk/5997/1/vB11_Malta.pdf">British Documents at the End of Empire, Series B Volume 11: Malta</a>, ta’ Simon C. Smith, editur, ippubblikat <l-m>mill-Institute</l-m> of Commonwealth Studies, University of London 2006. <l-m>L-istorja</l-m> ta’ Bevan u <l-m>l-bajtra</l-m> tax-xewk qrajtha f’<a href="https://www.worldcat.org/title/84597291?oclcNum=84597291"><l-m>It-28</l-m> taʼ April 1958: <l-m>il-Ħobż</l-m> u <l-m>l-Ħelsien;</l-m> Kronaka u Analiżi</a> ta’ Alfred Sant, SKS 1988. Dwar <l-m>il-kultura</l-m> politika <l-m>fl-Ingilterra</l-m> ta’ dan <l-m>il-perjodu</l-m>, irreferejt għal, fost <l-m>l-oħrajn</l-m>, <l-m>il-kotba</l-m> ta’ Owen Hatherley, <a href="https://www.worldcat.org/title/946461154">The Ministry of Nostalgia</a> (Verso Books 2017) u <a href="https://www.worldcat.org/title/1198095002">Red Metropolis: Socialism and the Government of London</a> (Repeater 2020). <l-m>L-ikla</l-m> tal-1 ta’ Mejju <l-m>fl-1948</l-m> saret <l-m>il-Veċċja</l-m> skont Pirotta f’intervista ma’ Claire Xuereb Grech <l-m>fil-ktieb</l-m> tagħha <a href="https://www.worldcat.org/title/910913497?oclcNum=910913497"><l-m>L-Elf</l-m> Lewn ta’ Mintoff</a>, jew <l-m>fil-Jubilee</l-m> Hotel skont Herbert Ganado f’Rajt Malta Tinbidel vol. III, jew “għand Mosè” skont Mintoff innifsu <a href="https://www.youtube.com/watch?v=INtuz92j34k">waqt meeting</a>. <a href="https://www.worldcat.org/search?q=rajt+malta+tinbidel">Rajt Malta Tinbidel</a> ta’ Herbert Ganado ġie ppubblikat f’erba’ volumi minn Klabb Kotba Maltin <l-m>fl-1977</l-m>. <l-m>It-tielet</l-m> u <l-m>r-raba</l-m>’ volumi jkopru <l-m>s-snin</l-m> trattati f’dan <l-m>l-esej</l-m>. Dawn <l-m>il-kotba</l-m>, moqrija minn Manuel Cauchi, huma disponibbli fuq <a href="https://www.youtube.com/watch?v=JBuCbj3Pe20&amp;list=PLgjmk8eAUYYrX2exPK8AZ9U4xVwviIakX">YouTube</a> u <a href="https://open.spotify.com/show/0bEtkOnq8d2sKxPSZTbQzi">Spotify</a>. Din <a href="https://aoc.media/critique/2023/05/15/la-puissance-du-langage-sur-koulounisation-de-salim-djaferi/"><l-m>ir-riċensjoni</l-m></a> fuq AOC tagħti iktar informazzjoni dwar Koulounisation ta’ Salim Djaferi. <l-m>Il-counterpart</l-m> funds <l-m>tal-Pjan</l-m> Marshall <l-m>fil-Ġermanja</l-m> għadhom <l-m>sal-lum</l-m> <a href="https://www.kfw.de/stories/kfw/stories/society/social-cohesion/marshallplan/">jiffinanzjaw familji u ditti żgħar</a> <l-m>fil-Ġermanja</l-m>. <l-m>Fl-1999</l-m>, <l-m>il-perverżjoni</l-m> ipotetika <l-m>tas-sistema</l-m> parlamentari Brittanika li tant kienu beżgħu minnha <l-m>fil-House</l-m> of Commons <l-m>fl-1956</l-m>, saret realtà. Din ġiet magħrufa bħala <l-m>l-Kwistjoni</l-m> tal-West Lothian minħabba mistoqsija li saret <l-m>fl-1977</l-m> lill-Kamra minn Tam Dalyell, <l-m>il-membru</l-m> parlamentari <l-m>għall-kostitwenza</l-m> Skoċċiża ta’ West Lothian. Dalyell kien qed jitkellem kontra dak <l-m>l-attentat</l-m> preċedenti ta’ divoluzzjoni <l-m>għall-Iskozja</l-m> u Wales. Xi xhur wara, <l-m>fis-6</l-m> ta’ Lulju 1978, meta <l-m>l-Abbozz</l-m> ta’ Liġi <l-m>tal-Iskozja</l-m> kien qed jerġa’ jiġi diskuss, <l-m>il-kwistjoni</l-m> reġgħet tqajmet. Waqt <l-m>id-dibattitu</l-m> kien hemm protesta kontra <l-m>l-preżenza</l-m> tat-truppi Brittaniċi <l-m>fl-Irlanda</l-m> ta’ Fuq fejn grupp ta’ dimostranti <l-m>fil-gallarija</l-m> <a href="https://cdnc.ucr.edu/cgi-bin/cdnc?a=d&amp;d=DS19780707.2.23&amp;e=-------en--20--1--txt-txIN--------1">tefgħu demel <l-m>taż-żwiemel</l-m></a> fuq <l-m>il-membri</l-m> tal-Kamra. Waħda <l-m>miż-żewġ</l-m> dimostranti arrestati għal dan <l-m>l-att</l-m> kienet Yana Mintoff, bint <l-m>il-Prim</l-m> Ministru ta’ Malta ta’ dak <l-m>iż-żmien</l-m>. <l-m>It-titlu</l-m> ta’ dan <l-m>l-esej</l-m>, “Kontra Tagħna Għaliex Magħna”<span class="pull">,</span> huwa meħud minn Ġensna (1979), kliem ta’ Ray Mahoney, li miet ftit xhur ilu.</p>
					</section>
				
			</section>
			<section id="grid-max-panel-left-bottom">
				
				<aside id="publication-history">
					<p>Dan <l-m>ix-xogħol</l-m> ġie ppubblikat <l-m>għall-ewwel</l-m> darba <l-m>fid-19</l-m> ta’ Ottubru 2023, f’dan <l-m>il-ġurnal</l-m>.</p>
				</aside>
			</section>
			<section id="grid-max-panel-right-bottom">
				
				
					<aside id="letters-solicit">
						<p>Iktbilna dwar dan ix-xogħol fuq <l-m>l-indirizz</l-m> <a href="mailto:ittri@aphroconfuso.mt?subject=Kontra Tagħna Għaliex Magħna ta’ Joe Gatt" class="outline">ittri@aphroconfuso.mt</a>. Jekk jogħġbok inkludi ismek u fejn toqgħod. Kontribuzzjonijiet anonimi ma jiġux ikkunsidrati.</p>
					</aside>
				
			</section>
		</div>
		
	</article>
	<aside class="promos-container" data-track-content data-content-name="Promos tal-qiegħ" data-content-piece="Kontra Tagħna Għaliex Magħna">
		
		
		
		<ul class="promo-list">
	
	
		
		
		<li>
			<a class="promo ottubru-2023 promo-esej story-22" href="/davinia-hamilton-żerriegħa/" onclick="_paq.push(['trackEvent', 'Promo', 'minn: Kontra Tagħna Għaliex Magħna', 'għal: Żerriegħa', 1]);">
				<header>
	
		<h4>Ottubru 2023</h4>
		<h1>
			Żerriegħa
			
		</h1>
		
			<h2>Davinia Hamilton</h2>
		
	
	
</header>

				<div class="body-text">
					
						<p>Meta nsib ruħi f’konverżazzjonijiet dwar <l-m>il-kolonjaliżmu</l-m> ma’ sħabi f’Londra, inħoss li aħjar ma ngħid xejn dwar Malta — uħud minnhom ġejjin minn pajjiżi li sofrew vjolenza ħafna iktar inekwivoka f’isem <l-m>l-Imperu</l-m>. Wara kollox, filwaqt li Malta batiet taħt <l-m>l-Ingliżi</l-m>, m’għaddejniex <l-m>mill-vjolenza</l-m> mdemmija u ġenoċidju li raw postijiet oħrajn: <l-m>il-kampijiet</l-m> ta’ konċentrament <l-m>fl-Afrika</l-m> t’Isfel, fejn ikkalzraw <l-m>il-Boer;</l-m> il-Massakru <l-m>tal-Amristar</l-m> fil-Punjab; <l-m>it-tortura</l-m> sistemika u <l-m>l-istupru</l-m> tan-nies Kikuyu <l-m>fil-Kenya</l-m>. Li esperjenzajna aħna <l-m>l-Maltin</l-m>, Rob Nixon isejħilha “vjolenza <l-m>bil-mod</l-m>”<span class="pull">.</span> Meta naħsbu <l-m>fil-vjolenza</l-m>, nimmaġinaw affarijiet spettakolari u splussivi. “Vjolenza <l-m>bil-mod</l-m>”<span class="pull">,</span> għal Nixon, hi “vjolenza li tiġri <l-m>bil-lajma</l-m> u mhux <l-m>fid-dieher</l-m>, vjolenza ta’ qerda mġebbda li hi mxerrda tul <l-m>iż-żmien</l-m> u <l-m>l-ispazju</l-m>, vjolenza ta’ attrizzjoni li tipikament lanqas titqies bħala vjolenza.<span class="pullsemi">”</span> Din hi tip ta’ vjolenza li titnikker għal snin twal, kultant anki ġenerazzjonijiet. Iċċaħħad ’<l-m>in-nies</l-m> mid-drittijiet ċivili, toħdilhom <l-m>is-sjieda</l-m> ta’ arthom, ma titmagħhomx sew, tittraskura saħħithom, u twassal <l-m>għall-mewt</l-m> bikrija tagħhom.</p>
					
				</div>
			</a>
		</li>
	
		
		
		<li>
			<a class="promo settembru-2023 promo-esej story-20 is-episode" href="/omar-nshea-bur-mgħeż-1-ftit-qabel-dfint-l-ommi-mort-infittex-qabar/" onclick="_paq.push(['trackEvent', 'Promo', 'minn: Kontra Tagħna Għaliex Magħna', 'għal: Żerriegħa', 2]);">
				<header>
	
		<h4>Settembru 2023</h4>
		<h1>
			Bur Mgħeż
			
				<span class="episodeNumber">#1</span>
			
		</h1>
		
			<h2>Omar <l-m>N’Shea</l-m></h2>
		
	
	
		<h3>Ftit qabel dfint ’l ommi, mort infittex qabar</h3>
	
</header>

				<div class="body-text">
					
						<p>Dak <l-m>iż-żmien</l-m> kien hemm interess kbir f’dawn <l-m>il-fdalijiet</l-m>, speċjalment minħabba <l-m>l-fatt</l-m> li f’Malta kienu diġà ġew jaħdmu xjentisti <l-m>tal-Imperu</l-m> f’dagħdigħa sħiħa biex jikklassifikaw <l-m>il-partijiet</l-m> tad-dinja li kienu qegħdin taħt <l-m>ir-renju</l-m> tal-kuruna Ingliża. Din <l-m>il-“klassifikazzjoni</l-m>” kienet ewfemiżmu kolonjali <l-m>għas-serq</l-m> ta’ fossili, għadam, u fdalijiet oħra li bihom imlew <l-m>il-vetrini</l-m> u <l-m>l-kxaxen</l-m> tal-mużewijiet u <l-m>l-universitajiet</l-m> Brittaniċi, avvanzaw <l-m>l-istudju</l-m> għall-glorja tagħhom stess, u għadhom <l-m>sal-ġurnata</l-m> mqaddsa <l-m>tal-lum</l-m> meqjusa bħala <l-m>x-xjentisti</l-m> awtorevoli fuq <l-m>id-diskors</l-m> rigward <l-m>il-materjal</l-m> li serqu, li kien <l-m>fil-fatt</l-m> jeskludi informazzjoni li kienet diġà magħrufa fuq <l-m>il-post</l-m> min-nies <l-m>tal-lokal</l-m>. M’hemmx għalfejn tmur ’il bogħod. <l-m>Fl-arkeoloġija</l-m> tan-Neolitiku Malti, arkeologi-xjentisti bħal Caroline Malone għadhom jiddominaw <l-m>il-proġetti</l-m> u <l-m>l-letteratura</l-m> akkademika u teknika, u <l-m>fil-paleontoloġija</l-m> ta’ Għar Dalam, Tori Herridge <l-m>tan-Natural</l-m> History Museum ta’ Londra ma taħbix <l-m>il-fatt</l-m> li hija <l-m>l-eredi</l-m> intellettwali ta’ Dorothea Bate, li kienet fost <l-m>ix-xjentisti</l-m> Ingliżi li raw f’Malta riżorsa ta’ fossili li biha setgħu javvanzaw <l-m>it-tagħrif</l-m> tax-xjenza f’pajjiżhom u li kellhom kuntatt <l-m>mal-intelliġenzja</l-m> Maltija <l-m>fl-Università</l-m> u <l-m>fil-Mużewijiet</l-m>, speċjalment ma’ Zammit u Tagliaferro u li bnew kemm felħu fuq data li kienet diġà nġabret lokalment.</p>
					
				</div>
			</a>
		</li>
	
		
		
		<li>
			<a class="promo mejju-2023 promo-memoir story-8" href="/romeo-roxman-gatt-qarn/" onclick="_paq.push(['trackEvent', 'Promo', 'minn: Kontra Tagħna Għaliex Magħna', 'għal: Żerriegħa', 3]);">
				<header>
	
		<h4>Mejju 2023</h4>
		<h1>
			Qarn
			
		</h1>
		
			<h2>Romeo Roxman Gatt</h2>
		
	
	
</header>

				<div class="body-text">
					
						<p>Idi <l-m>fil-but</l-m>, insaffar u nixxuttja <l-m>l-ġebel </l-m>— dawn kienu xi azzjonijiet oħra li kont ninnota li ma tantx kienu jinżlu sew meta “tifla” iġġib ruħha b’<l-m>dal-mod</l-m>. Jien, <l-m>għall-kuntrarju</l-m>, kbirt nagħmilhom. Kont insaffar qabel bdejt nitkellem; <l-m>it-tort</l-m> mhux tiegħi, żgur li le, iżda ta’ missieri. Allura ma fhimtx kif darba qisu gerger għax kont qed insaffar. La tifla u lanqas tifel <l-m>mid-dehra</l-m> ma kont ikkundizzjonat, għasfur <l-m>l-ewwel</l-m> u qabel kollox.</p>
					
				</div>
			</a>
		</li>
	
</ul>

	</aside>
	<script>
		monthYear = 'ottubru-2023' || null;
		podcastUrl = '' || null;
		storyId = '25' || null;
		wordcount = 9031 || null;
	</script>
	

			</main>
		</div>
		<div id="bottom-wrapper">
			<img id="deco" role="none" src="/img/deco-100.svg" alt="Dekorazzjoni art-nouveau" />
			<footer data-track-content data-content-name="Footer" data-content-piece="joe-gatt-kontra-tagħna-għaliex-magħna">
	<nav class="footer-content">
		<menu id="housekeeping">
			<li class="header">Dwarna</li>
			<li><a href="/kolofon/">Kolofon</a></li>
			<li><a href="/proċess-editorjali/">Proċess</a></li>
			<li><a href="/gwida-tal-istil/">Gwida tal-istil</a></li>
			<li><a href="/cookies/">Cookies</a></li>
			<li><a href="/privatezza/">Privatezza</a></li>
			<li><a href="/aċċessibbiltà/">Aċċessibbiltà</a></li>
			<li><a href="/podcast/">Podcast</a></li>
			<li><a href="/newsletter/">Newsletter</a></li>
			<li class="hide-tablet"><a href="/drittijiet/">Drittijiet</a></li>
		</menu>
		<menu id="media">
			<li class="header">Midja</li>
			<li><a href="/ar/" class="arabic">العربية</a></li>
			<li><a href="/ca/">Català</a></li>
			<li><a href="/de/">Deutsch</a></li>
			<li><a href="/en/">English</a></li>
			<li><a href="/es/">Español</a></li>
			<li><a href="/fr/">Français</a></li>
			<li><a href="/it/">Italiano</a></li>
			<li><a href="/nl/">Nederlands</a></li>
			<li class="hide-tablet"><a href="/ro/">Română</a></li>
		</menu>
		<menu id="socials">
			<li class="header">Segwina</li>
			<li><a href="https://facebook.com/aphroconfuso">Facebook</a></li>
			<li><a href="https://instagram.com/aphroconfuso">Instagram</a></li>
			<li><a href="https://twitter.com/aphroconfuso">Twitter</a></li>
			<li><a href="https://mastodon.world/@aphroconfuso">Mastodon</a></li>
			<li><a href="https://youtube.com/@aphroconfuso">Youtube</a></li>
			<li><a href="https://open.spotify.com/user/31rly4s75gfxs6li6bcxc5bqlgza">Spotify</a></li>
		</menu>
		<menu id="podcast">
			<li class="header">Podcast</li>
			<li><a href="https://podcasts.apple.com/us/podcast/aphroconfuso/id1686567243">Apple</a></li>
			<li><a href="https://www.audible.co.uk/pd/Aphroconfuso-Podcast/B0C3WHLZRB">Audible</a></li>
			<li><a href="https://podcasts.google.com/feed/aHR0cHM6Ly9mZWVkcy5hY2FzdC5jb20vcHVibGljL3Nob3dzL2FwaHJvY29uZnVzbw">Google</a></li>
			<li><a href="https://pca.st/podcast/af8c44c0-c823-013b-f432-0acc26574db2">Pocket Casts</a></li>
			<li><a href="https://feeds.acast.com/public/shows/aphroconfuso">RSS feed</a></li>
			<li><a href="https://open.spotify.com/show/75Lt3UMvC1jE15SGrNFMww">Spotify</a></li>
		</menu>
		<div id="logotype-container">
			<a href="/"><img src="/img/logotype.svg" class="logotype" alt="logo: Aphroconfuso" /></a>
		</div>
		<div id="email"><a href="mailto:l-edituri@aphroconfuso.mt" class="email">l-edituri@aphroconfuso.mt</a></div>
		<div id="copyright"><a href="/drittijiet/" class="copyright">&copy; 2023 Aphroconfuso u l-kontributuri rispettivi</a></div>
		<div id="qrcode"><img src="/img/qr/joe-gatt-kontra-tagħna-għaliex-magħna.png" width="180" height="180" alt="QR code" /></div>
		<div id="url">https://aphroconfuso.mt/joe-gatt-kontra-tagħna-għaliex-magħna/</div>
	</nav>
</footer>

		</div>
		<aside id="scroll-tools" class="outlined">
			<p><span id="progress">0%</span></p>
		</aside>
	</body>
</html>
