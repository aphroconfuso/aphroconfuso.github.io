<!doctype html>
<html lang="mt" translate="no">

	<head>
		<meta charset="utf-8">
		
	<title>Es Sidr #5 “Taġura” ta’ Omar N’Shea · Aphroconfuso</title>
	<meta content="Meta naqra dawn l-ittri, inħoss bħal għadma ġdida tisponta fi griżmejja u żżommli n-nifs waqt li subgħajja ta’ jdejja jitremblu u jitgħaqqdu u xħin niġi biex inniżżilhom fuq it-tastiera u nikteb, jaqgħu fuq l-ittri ħżiena u nibda nħarbex kliem insensat. Ninħasad u ninfexx inwaħħal fil-laqx ġenetiku li tefagħli ġo fija Otman meta niftakar kemm jien stess, qabel qrajt dawn l-ittri, ħarist lejn niesi u stkerrahthom, kemm diġà minn età żgħira kien idejjaqni t-tmeċliq tal-ikel meta nkunu mal-mejda tal-kċina tan-nanniet, kemm kont nitqażżeż ħafna mill-ikel li kienu jieklu huma, kemm kont nitqalla’—speċjalment meta kienu jiġu quddiem għajnejja l-imsaren mixħutin mal-art fuq il-paġni ta’ L-Orizzont mifruxin fuq il-madum tal-kċina meta n-nanniet kienu jħanxru l-fniek, iqaxxruhom u jnaddfuhom, kemm l-għajjat ta’ nannti kien iġegħelni nistħi kull darba li noħroġ u nimmaġina li l-ġirien kienu semgħu xi ġlieda mimlija dagħa u tgħajjir, kull darba li ziti kienet ittiha dagħdigħa kerha u tintefa’ tifqa’ rasha bid-daqqiet ta’ ponn, tigdem idha, issabbat mal-għamara u taqla’ l-ħwejjeġ tiegħi kollha minn ġol-kxaxen u tixħithom mal-art jekk nazzarda biss immur noħroġ flokk jew qalziet ta’ taħt biex nilbsu wara li tkun twiet l-indaf." name="description">
	<meta property="og:image" content="https://aphroconfuso.mt/stampi/social_es_sidr_5c_07b0682bd7.jpg" data-pagefind-meta="image[content]">
	
		<meta name="author" content="Omar N’Shea">
	
	
	
	<meta name="twitter:card" content="summary_large_image">
	<meta name="twitter:site" content="@aphroconfuso">
	<meta name="twitter:creator" content="@aphroconfuso">
	<meta name="twitter:title" content="Es Sidr #5 “Taġura” ta’ Omar N’Shea">
	<meta name="twitter:description" content="Meta naqra dawn l-ittri, inħoss bħal għadma ġdida tisponta fi griżmejja u żżommli n-nifs waqt li subgħajja ta’ jdejja jitremblu u jitgħaqqdu u xħin niġi biex inniżżilhom fuq it-tastiera u nikteb, jaqgħu fuq l-ittri ħżiena u nibda nħarbex kliem insensat. Ninħasad u ninfexx inwaħħal fil-laqx ġenetiku li tefagħli ġo fija Otman meta niftakar kemm jien stess, qabel qrajt dawn l-ittri, ħarist lejn niesi u stkerrahthom, kemm diġà minn età żgħira kien idejjaqni t-tmeċliq tal-ikel meta nkunu mal-mejda tal-kċina tan-nanniet, kemm kont nitqażżeż ħafna mill-ikel li kienu jieklu huma, kemm kont nitqalla’—speċjalment meta kienu jiġu quddiem għajnejja l-imsaren mixħutin mal-art fuq il-paġni ta’ L-Orizzont mifruxin fuq il-madum tal-kċina meta n-nanniet kienu jħanxru l-fniek, iqaxxruhom u jnaddfuhom, kemm l-għajjat ta’ nannti kien iġegħelni nistħi kull darba li noħroġ u nimmaġina li l-ġirien kienu semgħu xi ġlieda mimlija dagħa u tgħajjir, kull darba li ziti kienet ittiha dagħdigħa kerha u tintefa’ tifqa’ rasha bid-daqqiet ta’ ponn, tigdem idha, issabbat mal-għamara u taqla’ l-ħwejjeġ tiegħi kollha minn ġol-kxaxen u tixħithom mal-art jekk nazzarda biss immur noħroġ flokk jew qalziet ta’ taħt biex nilbsu wara li tkun twiet l-indaf.">
	<meta name="twitter:image" content="https://aphroconfuso.mt/stampi/social_es_sidr_5c_07b0682bd7.jpg">
	<meta name="twitter:image:alt" content="Ittra bl-Ingliż miktuba bil-biro blu." data-pagefind-meta="image_alt[alt]">

		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json" crossorigin="use-credentials">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">
		<link rel="canonical" href="https://aphroconfuso.mt/omar-nshea-es-sidr-5-taġura/">
		<link rel="alternate" type="application/atom+xml" href="http://aphroconfuso.mt/atom.xml">
		<link rel="alternate" type="application/atom+json" href="http://aphroconfuso.mt/atom.json">
		<link rel="stylesheet" href="/css/style-4b7578e4.css">
		<script>
			var audioLoaded,
				audioUrls,
				author,
				body,
				bodyEnd,
				bodyHeight,
				bodyStart,
				bodyText,
				bookmarksArray,
				bookmarksList,
				bookmarksMenuElement,
				charactersPerPixel,
				charactersPerScreen,
				currentTime,
				duration,
				elapsedTime,
				hideScrollTools,
				lastReportedReadingTime,
				lastReportedScrollPosition,
				lastScrollPosition,
				message,
				issueMonth,
				issueMonthYear,
				newScrollPosition,
				pageHeight,
				pageReportingTitle,
				percentageProgress,
				placeText,
				podcastUrl,
				previousTime,
				progressElement,
				readingSpeed,
				reportingTitle,
				screenHeight,
				skippedTime,
				storyCompleted,
				storyId,
				storyType,
				sequenceEpisodeNumber,
				sequenceEpisodeTitle,
				timeStarted,
				pageTitle,
				wordcount,
				wordsPerPixel,
				wordsPerSecond,
				wordsPerSecondAudio,
				wordsPerScreen;

			audioLoaded = false;
			bookmarksArray = [];
			percentageProgress = 0;
			previousTime = [];
			storyCompleted = false;

			const urlSlug = location
				.pathname
				.replace(/\//g, '');
			const setCookie = (cname, cvalue, exdays = 36500) => {
				const d = new Date();
				d.setTime(d.getTime() + (exdays * 24 * 60 * 60 * 1000));
				let expires = "expires=" + d.toUTCString();
				document.cookie = cname + "=" + cvalue + ";" + expires + ";path=/";
			}
			const getCookie = (cname) => {
				let name = cname + "=";
				let decodedCookie = decodeURIComponent(document.cookie);
				let ca = decodedCookie.split(';');
				for (let i = 0; i < ca.length; i++) {
					let c = ca[i];
					while (c.charAt(0) == ' ') {
						c = c.substring(1);
					}
					if (c.indexOf(name) == 0) {
						return c.substring(name.length, c.length);
					}
				}
				return "";
			}
			var _paq = window._paq = window._paq || [];
			const analytics = (arrayInfo) => {
				if (location.host != 'aphroconfuso.mt')
					console.log(arrayInfo);
				_paq.push(arrayInfo);
			}
			_paq.push(['disableCookies']);
			_paq.push(['enableJSErrorTracking']);
			_paq.push(['enableHeartBeatTimer']);
			_paq.push(['enableLinkTracking']);
			_paq.push(['trackPageView']);
			_paq.push(['trackVisibleContentImpressions']);
			(function () {
				var u = "//analitika.aphroconfuso.mt/";
				_paq.push([
					'setTrackerUrl', u + 'matomo.php'
				]);
				_paq.push([
					'setSiteId', location.host == 'aphroconfuso.mt'
						? '1'
						: '2'
				]);
				var d = document,
					g = d.createElement('script'),
					s = d.getElementsByTagName('script')[0];
				g.async = true;
				g.src = u + 'matomo.js';
				s
					.parentNode
					.insertBefore(g, s);
			})();
			const addRemoveFontSizeClass = (size) => {
				document
					.body
					.classList
					.remove('font-size-1', 'font-size-2', 'font-size-3', 'font-size-4')
				document
					.body
					.classList
					.add(`font-size-${size}`);
				localStorage.setItem('font', size);
			}
			// REVIEW
			const translateTheme = {
				'regular': 'regolari',
				'dark': 'skura',
				'contrast': 'kuntrast',
				'system': 'sistema'
			}
			const addRemoveTheme = (theme, stored) => {
				document
					.body
					.classList
					.remove('theme-regular', 'theme-dark', 'theme-contrast', 'theme-system')
				document
					.body
					.classList
					.add(`theme-${theme}`);
				localStorage.setItem('theme', theme);
				if (stored && theme == 'regular')
					return;
				analytics([
					'trackEvent', 'Tema', `${stored
						? 'Tema storjata'
						: 'Tema nbidlet'}`,
					translateTheme[theme]
				]);
			}
			const initialiseAfterBody = () => {
				document
					.body
					.classList
					.add(location.hostname.replace(/\.?aphroconfuso\.mt/, '') || 'production');
				addRemoveFontSizeClass(localStorage.getItem('font') || 1);
				addRemoveTheme(localStorage.getItem('theme') || 'regular', true);
				if (localStorage.getItem(`tw-${urlSlug}`)) {
					document
						.body
						.classList
						.add('trigger-warning-closed');
				}
			}
		</script>
		<script src="../script/script-9d62e3.js" type="module"></script>
	</head>
	<body class="show-nav this-month-dicembru">
		<script>
			initialiseAfterBody();
		</script>
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<div id="logo-container-wrapper">
					<div id="logo-container">
						<a href="/">
							<img src="/img/logo-4C4845.svg" id="logo" alt="logo: Aphroconfuso"/>
						</a>
					</div>
					<menu class="hide-mobile" id="menu-carousels">
						<li class="abecedaire">
							<a href="/abeċedarju/">Abeċedarju</a>
						</li>
						<li>
							<a href="/almanakk-diċembru/">Almanakk</a>
						</li>
					</menu>
					<menu class="hide-mobile" id="menu-collections">
						<li class="main-menu-collection">
							<a href="/indħil-barrani/">
								<span class="collection-2 main-menu-collection-span">Indħil Barrani</span></a>
						</li>
						<li class="main-menu-collection">
							<a href="/il-kliem-fit-teorija/">
								<span class="collection-3 main-menu-collection-span">Il-Kliem fit-Teorija</span></a>
						</li>
					</menu>
				</div>
				<input id="menu-toggle" type="checkbox"/>
				<label class='menu-button-container' for="menu-toggle">
					<span style="display: none">Mobile biss: iftaħ il-menu</span>
					<div class='menu-button'></div>
				</label>
				
				<menu id="menu-main">
					
					<li class="hide-laptop main-menu-collection">
						<a href="/indħil-barrani/">
							<span class="collection-2 main-menu-collection-span">Indħil Barrani</span></a>
					</li>
					<li class="hide-laptop main-menu-collection">
						<a href="/il-kliem-fit-teorija/">
							<span class="collection-3 main-menu-collection-span">Il-Kliem fit-Teorija</span></a>
					</li>
					<li class="hide-laptop a-links">
						<a href="/abeċedarju/">Abeċedarju</a>
						<a href="/almanakk-diċembru/">Almanakk</a>
					</li>
					<li>
						<a href="/appuntamenti/">Appuntamenti</a>
					</li>
					<li>
						<a href="/kontributuri/">Kontributuri</a>
					</li>
					<li>
						<a href="/werrej/">Werrej</a>
					</li>
					<li>
						<a href="/djarju/">Djarju</a>
					</li>
					<li>
						<a href="/sensiliet/">Sensiliet</a>
					</li>
					<li id="podcast-audio">
						<a href="/awdjo/">awdjo&#8239;/&#8239;</a><a href="/podcast/">Podcast</a>
					</li>
					<li class="hide-mobile">
						<a href="/kotba/" class="menu-kotba">Kotba</a>
					</li>
					<li class="hide-laptop choose-theme">
						<a id="theme-regular" role="button" tabindex="0">s</a>
						<a id="theme-dark" role="button" tabindex="1">m</a>
						<a id="theme-contrast" role="button" tabindex="2">c</a>
						<a id="theme-system" role="button" tabindex="3">p</a>
					</li>
					<li>
						<a href="/dwarna/">Dwarna</a>
					</li>
					<li class="hide-laptop">
						<a href="/kotba/">Kotba</a>
					</li>
					<li class="hide-laptop">
						<a href="/kolofon/">Kolofon</a>
					</li>
					<li>
						<a href="/newsletter/">Newsletter</a>
					</li>
					<li class="hide-laptop">
						<a href="/privatezza/">Privatezza</a>
					</li>
					<li>
						<a href="/bookmarks/">Bookmarks<span id="bookmarks-number"></span></a>
					</li>
					<li class="hide-laptop choose-theme" id="text-size-adjust">
						<a id="font-size-1" role="button" tabindex="8">a</a>
						<a id="font-size-2" role="button" tabindex="9">a</a>
						<a id="font-size-3" role="button" tabindex="10">a</a>
						<a id="font-size-4" role="button" tabindex="11">a</a>
					</li>
				</menu>
				<input class="hide-mobile" type="text" id="search-input" placeholder="fittex..." autocomplete="off" auto-fill="off" type="text" autocapitalize="none" enterkeyhint="search"/>
				<ul id="search-results">
					<!-- -->
				</ul>
				
				<div id="brownline"></div>
			</nav>
			<div id="message">
				<!-- -->
			</div>
			<main id="skipto">
				
	<article class="content settembru esej story story-174 sequence-8 end-of-series " data-pagefind-meta="class[class]" data-pagefind-body>
		<header>
			<ul>
				<li class="header-label" data-pagefind-meta="header">
					
						<a href="/settembru-2025/">Settembru 2025</a>
					
				</li>
				
			</ul>
			
				<h1 data-pagefind-meta="title">
					
						<a href="/omar-nshea-es-sidr/">Es Sidr</a>
					
					
						<span class="episode-number">#5</span>
					
					
				</h1>
			
			
				<h3>Taġura</h3>
			
			


	
	<h2 data-pagefind-meta="author">
		
		
			
			
				
					
						<a class="author" href="/omar-nshea/">Omar <l-m>N’Shea</l-m></a>
					
					
	</h2>





			
				
					<section id="epigraphs" class="body-text">
					
					<figure class="epigraph">
						Int tilgħab fuq <l-m>iż-żewġ</l-m> idejn. 
						
							<figcaption>Otman Salem Otman, 5 ta’ Novembru 1973</figcaption>
						
					</figure>
					
					</section>
				
			
		</header>
		<div class="container">
			
			<section id="grid-max-panel-right-top">
				
				

				
					
				

				
				
				
				<div class="promo bookmark-shortcut">
					<!-- -->
				</div>
			</section>
			<section id="grid-body" data-pagefind-weight="7">
				
					
						<section class="body-text">
							<p><span class="initial"><span class="dropcap drop-I">I</span>ssam</span> wasal Tripli minn Tuneż ftit qabel <l-m>is-17</l-m> ta’ Frar <l-m>tal-2011</l-m>. Salaħ kien qaleb għall-agħar u xtaq li jilħqu. Ġbartu <l-m>mill-fruntiera</l-m> u soqna dritt lejn <l-m>id-dar</l-m> ta’ ħuh f’Taġura. Meta wasalna kien diġà beda jidlam u sakemm kilna u tkellimna ftit, laħaq sar <l-m>il-ħin</l-m> u rqadt għandhom. <l-m>L-għada</l-m> qomt qabel kulħadd u kelli seba’ mitt sena biex noħroġ indur. Kont ilni ngħix <l-m>il-Libja</l-m> kważi sentejn imma Taġura qatt ma kont mort. Ħallejt <l-m>is-sejħa</l-m> tal-muwezzin tieqaf qabel ftaħt <l-m>il-bieb</l-m>, avolja f’widnejja baqgħet tidwi u ssaffar qisha kantaliena tirbombja perpetwalment ġo rasi. Taġura ma tiġix tilqgħak bi ħġarha, speċjalment meta ma tkunx tafek; imma tersaq lejk <l-m>bil-mod</l-m> il-mod, qisha ma tafdakx, qisha trid ixxommok qabel tbexxaqlek <l-m>il-bieb</l-m>. Meta toqgħod, <l-m>l-ewwel</l-m> issemmagħlek ħsejjes żgħar, ħsejjes li jiżżerżqu minn wara <l-m>l-persjani</l-m> ta’ twieqi magħluqin, <l-m>mid-dell</l-m> tas-siġar <l-m>tal-palm</l-m>, minn wara <l-m>l-karozzi</l-m> mimlijin trab; imbagħad jibdew ġejjin lejk sejħiet oħra li jissaraw bejniethom biex joħduk fejn ifettlilhom huma. <l-m>It-toroq</l-m> għandhom ħoss maħnuq li jibqa’ għaddej, li jidħol jistkenn ġo rasek, u kważi jwennsek. Jekk toqgħod attent, għandek mnejn anki xxomm <l-m>il-melħ</l-m> tal-baħar li jitla’ <l-m>mat-Tramuntana</l-m> u jidħol fi mnifsejk. Jaf ukoll tħoss jogħroklok bejn <l-m>is-swaba</l-m>’ <l-m>t-trab</l-m> li jħalli warajh <l-m>ir-riħ</l-m>, dak <l-m>il-fdal</l-m> u <l-m>l-laqx</l-m> ta’ ħlejjaq midfuna eluf ta’ snin ilu issa mmermra jittajru ’l&nbsp;hawn u ’l&nbsp;hinn. <l-m>Fid-dell</l-m>, <l-m>il-qtates</l-m> jistaħbew bejn <l-m>it-tankijiet</l-m> taż-żibel, mgħallma kif għandhom jgħassuk mingħajr ma tilmaħhom; forsi tgħallmu jimitaw <l-m>lill-uffiċjali</l-m> tar-reġim. Waqaft nieħu ritratt ta’ biċċa kitba <l-m>mal-ħajt</l-m> biż-żebgħa friska, kitba li ħasditni, li qatt ma kont rajt bħalha Tripli: “Għadna mhux qed nużaw <l-m>il-forza</l-m>!” <l-m>Fil-bogħod</l-m> bdejt nisma’ <l-m>n-nebħa</l-m> ta’ kelb maqful; u riesqa lejja, karozza żżarzar u timmolla <l-m>mat-tumbati</l-m> ta’ wita mhux miksija <l-m>bl-asfalt</l-m>. Ippruvajt nersaq <l-m>fil-ġenb</l-m>, infittex bankina, imma sibt ruħi f’munzell trab li mlieli saqajja. Kien għadu lanqas sebaħ sew u diġà <l-m>s-sħana</l-m> bdiet tifnini. <l-m>Ix-xamma</l-m> fl-arja ma kinitx waħda li stajt nagħraf, forsi għax Taġura ma kontx nafha. Jien u nimxi, bdejt inħoss għafsa ħafifa f’sidri. Għafsa ħafifa imma xejn allarmanti; forsi ftit ansjetà. Ġranet wara kien hemm min qal li dakinhar seta’ jisma’ <l-m>ż-żarżir</l-m> fl-arja; qaluha minn Bengażi, minn <l-m>al-Bejda</l-m>, u anki minn Derna. Qalu li <l-m>l-pajjiż</l-m> kollu beda jżarżar. Forsi kien dak <l-m>iż-żarżir</l-m> stess li ħakimni. Dħalt <l-m>fil-karozza</l-m> u soqt lil hinn minn Taġura, nosserva <l-m>lis-sidien</l-m> tal-ħwienet żgħar ta’ dawn <l-m>l-inħawi</l-m> jħottu <l-m>l-kaxxi</l-m> tal-kartun minn fuq <l-m>is-soqfa</l-m> tal-karozzi u jdaħħluhom ġewwa biex jarmaw. Meta wasalt <l-m>fid-distrett</l-m> pulit ta’ Gargarex, sibt ħanut <l-m>tat-te</l-m>, kwiet, u poġġejt. Qbadt lili nnifsi niffissa fuq <l-m>il-frak</l-m> tal-kristall <l-m>taz-zokkor</l-m> idur u jdur u jinħall <l-m>man-nagħniegħ</l-m> frisk ġo tażża te lewn <l-m>l-għasel</l-m>, rasi merfugħa lejn <l-m>it-televixin</l-m> li kien qed ixandar programm <l-m>tal-Istat</l-m>. <l-m>L-istampa</l-m> toħodni lura fi tfuliti, imma issa <l-m>l-programm</l-m> mhux qed juri ġuvintur ikkundannati u mgħallqa; issa qed juri ’l&nbsp;Gaddafi jiltaqa’ <l-m>man-nies</l-m>, jiddandan <l-m>fid-drappijiet</l-m> lewn <l-m>il-kibli</l-m>. Meta ħriġt lura <l-m>fit-triq</l-m>, kollox kien kalm, sieket, f’postu. Bdejt ninnota lil kulħadd ifesfes; bdejt nisma’ lil kulħadd jitkellem minn taħt <l-m>l-ilsien</l-m>. U taħt <l-m>is-skiet</l-m>, stajt inħoss <l-m>l-adrenalina</l-m> ttektek <l-m>bil-mod</l-m> imma b’persistenza li bdejt inġissimha. <l-m>Il-polz</l-m> beda jgħaġġel. Sidri beda jagħfas iktar. Iddeċidejt li mmur lura Taġura għal Issam u fi triqti lmaħt żewġ tankijiet misjuqa minn ġuvintur pajżana. <l-m>Il-Pjazza</l-m> l-Ħadra u Bab <l-m>al-Ażiżija</l-m> wkoll kien hemm <l-m>in-nies</l-m> armati, mhux soltu. Meta wasalt, tfajt <l-m>il-karozza</l-m> fid-dell taħt <l-m>is-siġra</l-m> l-kbira li kien hemm quddiem <l-m>id-dar</l-m> ta’ ħu Issam u dħalt ngħidlu li forsi ma kinitx idea tajba naqsmu Tripli biex immorru għand Salaħ dakinhar, li kien hemm wisq skiet u suspett <l-m>fil-belt</l-m>, li <l-m>ċ-checkpoints</l-m> kienu kollha armati, li anki <l-m>fis-suq</l-m> ta’ Talata, f’dik <l-m>ir-rokna</l-m> mniġġsa u mnittna <l-m>biż-żibel</l-m>, kien hemm konvoj ta’ Toyota Land Cruisers u salt irġiel ipejpu u jżebbġu għajnejhom. Issam baqa’ ġewwa sa ma bdiet nieżla <l-m>x-xemx</l-m> u meta ħriġna nimxu biex jurini <l-m>t-toroq</l-m> li kiber fihom, ħassejtha ġejja tiegħi. Indunajt <l-m>x’inhu</l-m> ġej. Issam beda jinsisti biex immur lura <l-m>d-dar</l-m> imma jien bqajt hemm, nimxi u nara fejn kienu sejrin <l-m>in-nies</l-m> li bdew ħerġin minn kullimkien, <l-m>mill-ħwienet</l-m>, <l-m>mill-garaxxijiet</l-m>, <l-m>mid-djar</l-m>. U iktar ma bdejt nimxi, iktar bdejt nara nies. Nimxi u nara <l-m>n-nies</l-m>. Nimxi u nara <l-m>n-nies</l-m> ġejjin warajja. Lil Issam tliftu. Ma kellix idea <l-m>x’kont</l-m> qed nagħmel hemm u fejn kont sejjer imma komplejt nimxi. Nimxi u nilħaq <l-m>man-nies</l-m> li bdejt nara quddiemi. Nimxi u ningħaqad ma’ ġemgħa nies miexja f’direzzjoni waħda. Nimxi u iktar ma nimxi iktar bdejt inħossni nimtela <l-m>bis-saħħa</l-m> tagħhom. Nimxi u nħalli <l-m>s-saħħa</l-m> li tawni tfur minn ġismi u timxi lejhom. Nimxi u ninħall <l-m>fil-mewġ</l-m> ta’ iġsma mexjin. Nimxi u nisma’ leħen ħiereġ minn ġo fija jogħla u jidwi <l-m>mal-ilħna</l-m> l-oħra li bdew ġejjin minn quddiemi, minn warajja, jidħlu <l-m>mill-ġnub</l-m>, joħorġu <l-m>mill-art</l-m> ta’ taħt saqajja, jiddendlu <l-m>mill-bjut</l-m>, jaqgħu <l-m>mis-smewwiet</l-m>. Għajnejja bdew joqogħdu. Bdejt infittex biex nara jekk kienx hemm xi ħadd qed isejħilna għal warajh, imma ma stajt nara ’l&nbsp;ħadd. Stajt nara biss <l-m>in-nies</l-m> mexjin ’il&nbsp;quddiem, min rasu baxxuta u min rasu mgħollija. Iġsma. Saqajn. Asfalt. Iġsma. Saqajn. Asfalt. <l-m>It-triq</l-m> minn Taġura għal Tripli qatt ma niżlu fuqha daqshekk saqajn. <l-m>Il-ġemgħa</l-m> kibret u saret folla u <l-m>n-nies</l-m> intrassu. Ma’ ġenbi <l-m>tal-lemin</l-m> ħassejt iħokk ġuvni ta’ xi għoxrin sena, b’keffije tgħattilu ħalqu. Malli nqbadna f’għajnejn xulxin, f’nofs għajta, widnejja faqqgħu <l-m>bit-tifrik</l-m>. Dorna kollha maħsudin, naraw <l-m>il-ġebel</l-m> itir minn idejn <l-m>in-nies</l-m> lejn <l-m>il-ħġieġ</l-m> tat-twieqi <l-m>tal-bini</l-m> fejn kien hemm <l-m>il-Kumitat</l-m> Rivoluzzjonarju ta’ Taġura. Dulluvju ta’ ġebel u għajjat itiru f’direzzjoni waħda. <l-m>L-adrenalina</l-m> mliet <l-m>il-pjazza</l-m> bir-riħa ta’ ġiżimin ħelu li jgħaxxixlek imnifsejk. <l-m>Il-ġemgħa</l-m> bdiet tiċċaqlaq lejn <l-m>il-bieb</l-m> tal-Kumitat, għaġġiela qisha <l-m>l-għargħar</l-m> li ġieli kien jaħkem u jkaxkar ’<l-m>in-nies</l-m> u ’<l-m>d-djar</l-m> f’dawn <l-m>l-inħawi</l-m>. Ċorma nies daħlu <l-m>fil-bitħa</l-m> jgħajtu u spiċċaw midfuna <l-m>mill-ħsejjes</l-m> tal-bibien jitkissru, <l-m>mit-tperpir</l-m> tal-karti jtiru <l-m>mis-sulari</l-m> ta’ fuq għal isfel. U aħna bqajna mexjin — għalliema, barbiera, xufiera, mekkaniks, ħajjata, sidien <l-m>tal-ħwienet</l-m>. Irġiel <l-m>tal-familja</l-m>, sinjorini, imamijiet. Bdiet tiġri <l-m>l-kelma</l-m> biex nibqgħu nimxu lejn Tripli, sa ma naslu <l-m>al-Saraja</l-m> al-Ħamra. Imma kif konna qed nissaltjaw biex nidħlu <l-m>fil-qalba</l-m> tal-belt, <l-m>mill-bjut</l-m> ta’ madwarna beda ġej <l-m>l-isparar</l-m>, <l-m>l-ewwel</l-m> bullets <l-m>tal-lakstu</l-m> minn kull naħa u mbagħad iċ-ċomb. Saqajja bdew jitgerfxu <l-m>fl-iġsma</l-m> tan-nies midruba, niġri lejn <l-m>il-ġnub</l-m> u nara minn fejn se naħrab. Iddur fejn iddur, duħħan u sħab jigriflek għajnejk u jagħmik. Inżilt kobba <l-m>mal-art</l-m>, dahri jserraħ ma’ ħajt, u tlaqt ġismi bla saħħa jittieħed <l-m>mill-foga</l-m> u <l-m>l-għajjat</l-m>. Ma nafx kemm domt hemm. Skiet. Ġabni lura ħoss, bħal daqqa ta’ qanpiena tidwi <l-m>mill-bogħod</l-m>. Meta ftaħt għajnejja, kollox kien siket. Għajnejja bdew iduru u jduru, jiflu <l-m>l-art</l-m> imċappsa <l-m>bid-dmija</l-m> u mnittna <l-m>bil-biċċiet</l-m> tal-karti maħruqa u ħwejjeġ imqattgħin. Qomt fuq saqajja jirtogħdu, nara madwari iktar nies mitluqin <l-m>mal-art</l-m>, min jiċċassa <l-m>fil-vojt</l-m>, min iħares lejn idu u jolfoq. Kienet qisha stampa ta’ ferħ ta’ ġenn. Ma stajt naħseb dwar xejn ħlief li npassi lura lejn Taġura. Għollejt rasi ’l&nbsp;fuq, u rajt tifla żgħira ġo gallarija tixħetli <l-m>l-ilma</l-m> minn flixkun, bħal meta <l-m>x-xjuħ</l-m> jixħtu <l-m>l-ilma</l-m> lil min ikun sejjer fuq xi vjaġġ ’il&nbsp;bogħod. <l-m>Fit-triq</l-m> rajt omm tneħħi <l-m>l-maktur</l-m> minn ma’ rasha biex tgħatti għajnejn bintha. Meta wasalt lura, Issam qalli: <em>ma wasalniex <l-m>sal-Kastell</l-m> l-Aħmar, Omar, ma wasalniex. Imma m’għadniex nibżgħu bħalma konna nibżgħu qabel. Mhux se nibżgħu iktar. Se nużaw <l-m>il-forza</l-m>. </em>Dakinhar, ma kellix <l-m>is-saħħa</l-m> nistaqsih jekk kienx veru li ġie lura għal Salaħ biss.</p>
<p class="break"><span class="initial"><span class="dropcap drop-F">F</span><l-m>il-5</l-m></span> ta’ Novembru 1973, ftit inqas minn xahrejn wara li twelidt jien, Otman kitbilha ittra <l-m>bil-linka</l-m> bluna fuq karta roża tixgħel. <l-m>Il-karta</l-m> mingħajr linji u <l-m>l-kitba</l-m> tiegħu għall-ewwel dritta u pulita, imma iktar ma jinżel ’l&nbsp;isfel <l-m>fil-karta</l-m>, iktar tibda tikber, tixxengel, tiżżerżaq lejn <l-m>il-kantuniera</l-m> tal-lemin, qisu hemm xi toqba li qed tiġbed <l-m>il-kliem</l-m> kollu biex tibilgħu. Jgħidilha li ġimagħtejn qabel kien irċieva ittra mingħandha li bagħtitlu ma’ xi ħadd jismu Carmelo Vella u li magħha hemżet żewġ ritratti: <em>wieħed tiegħek u wieħed ta’ ibnek Omar. </em>Jgħidilha li dan <l-m>l-aħħar</l-m> kien irċieva żewġ ittri oħra, <l-m>l-iktar</l-m> waħda riċenti miktuba <l-m>fl-24</l-m> ta’ Ottubru, u li mindu telaq minn Malta kien irċieva b’kollox tmien ittri mingħandha u ritratt wieħed tagħhom <l-m>tat-tieġ</l-m>. Jgħidilha li ħass li ma kienx hemm bżonn jikteb lura, li ma kien fihom xejn <l-m>x’seta</l-m>’ jirrispondi. Jgħidilha li dan <l-m>il-Malti</l-m>, Carmelo, ma kellu <l-m>l-ebda</l-m> ħjiel kif kienet saret taf bih, kif kienet saret taf ismu, u min kien qalilha bih. Semmietlu wkoll lil xi ħaddieħor Malti u jgħidilha wkoll li m’għandu <l-m>l-ebda</l-m> idea min hu. <l-m>L-isem</l-m> tal-messaġġier <l-m>tal-ittri</l-m> mhux ġdid għalija u mmur fuq wara <l-m>tal-folder</l-m> DEX fejn naħseb li diġà rajt <l-m>l-isem</l-m> miktub xi mkien: hemm ittra mitwija fuq wara miktuba b’kitba li mhix bħal ta’ Otman u niftaħha: nara <l-m>l-istess</l-m> isem li għadu kif semmielha hu: Carmelo Vella. Otman ikompli jirrispondi <l-m>l-ittra:</l-m> <em>ninsab tajjeb sew għall-grazzja <l-m>t’Alla</l-m>, f’saħħti u ferħan ħafna. <l-m>Tad-dar</l-m> kollha tajbin ukoll, kulħadd f’saħħtu. Nispera li int tinsab tajba wkoll. Issa, fuqek u fuq ibnek Omar, nifraħlek li kellek tifel u mhux tifla u nispera li Alla jżommhulek f’saħħtu. Imma toqgħodx tistaqsini jekk nixtieqx narah jew jekk għandix xi sentiment partikolari għalih għax jien ma nħoss xejn. Ma nħossnix li għandi mara jew tifel; jien għalija raġel single. M’għandix aptit noqgħod inħabbel rasi wisq, la fuqek u lanqas fuq ibnek: la ma ridtx tiġi hawn, mhux se nibqa’ naħseb li nistgħu nkunu flimkien. Daqshekk issa. Int trid tisma’ biss minn familtek u huma lilek iriduk hemm għax fuqek jiddependu għal kollox. Isibu lilek biex issuqhom ’l&nbsp;hemm u ’l&nbsp;hawn, taqdihom, iddur bihom, iġġibilhom ’l&nbsp;alla jiżfen. Wara li tlaqt minn Malta stennejt li se nirċievi ittra mingħandek li fiha tgħidli li ġejja hawn imma bqajt nistenna għalxejn. U xi skoprejt? Skoprejt li int kulma ridt kien dar u għamara, li kellek bżonn tmien mitt lira biex tixtri li teħtieġ. Ma tistax tgiddibni għax żammejtha <l-m>l-ittra</l-m> li bgħattli biex tgħidli li kellek bżonn tixtrihom Malta u mhux Tripli, li trid li <l-m>l-ewwel</l-m> nixtru <l-m>l-post</l-m> Malta u <l-m>bil-mod</l-m> insibu post Tripli. Jiġifieri inti trid li nixtru post <l-m>fil-pajjiż</l-m> li fih jien nixtieq inqatta’ biss ġimagħtejn <l-m>fis-sena</l-m> imma <l-m>fil-belt</l-m> fejn se ngħixu nixtru <l-m>l-post</l-m> u <l-m>l-affarijiet</l-m> iktar <l-m>bil-mod</l-m>. Allura jien iddeċidejt li nħallik Malta, għax <l-m>fil-liġi</l-m> ta’ pajjiżi, <l-m>il-mara</l-m> għandha tmur fejn imur żewġha imma int għandek alla għalik. Int tisma’ <l-m>min-nies</l-m> trid mhux tiġi miegħi hawn.</em></p>
<p>Jgħidilha li ftit qabel wellditni kellu ħsieb li jibagħtilha xi ftit flus biex tużahom għall-ħlas, biex tmur twelled fi sptar privat, imma li eżatt kif kien se jibgħathom, irċieva ittra mingħandha fejn bdiet theddu li jekk mhux se jibagħtilha <l-m>l-flus</l-m>, sejra <l-m>l-Ambaxxata</l-m> Libjana biex tirrappurtah li telaqha u ħallieha lampa stampa. <em>U allura ħallejtek tmur <l-m>l-Ambaxxata</l-m>. Irrid nara sa fejn tasal miegħi int; irrid nara <l-m>x’int</l-m> lesta tagħmilli. Taħseb li se nibża’ <l-m>mill-Ambaxxata</l-m>? Żammejthom <l-m>il-flus</l-m> li kont se nibgħatlek. Mur kemm trid <l-m>l-Ambaxxata</l-m>, forsi jgħidulek xi ħaġa fuqi. Mur kemm trid: int m’int se tieħu xejn mingħandhom u mhu se jgħidulek assolutament xejn. U jekk trid tiġi issa, ngħidlek le. Ma rridekx tiġi. U jekk trid li nħobb lil ibnek, le. Ma rridx inħobbu. Issa tard wisq. Qatt ma ħassejtu jagħti <l-m>bis-sieq</l-m> ma’ dahri <l-m>fis-sodda</l-m>, qatt ma rajtu, qatt ma ġbartu f’idi, qatt ma missejtu, ma rfajtux meta twieled. Ibnek imwieled Malta u allura ma rridx naf bih. Jien hawn ridtu jitwieled imma int żammejtu għalik. Ma nħoss xejn la għalik u lanqas għalih, u m’iniex qed nigdeb — anzi, qed inkellmek b’sinċerità kbira. Dan li qed ngħidlek huwa kollu minnu. Imma naf ukoll li int ukoll ma tħoss xejn għalija. Issa fhimt kollox jien. Issa naf <l-m>x’int</l-m>. Int tikteb u tikteb imma mingħandek kliem biss nirċievi u jien <l-m>il-kliem</l-m> ma rridux. Ħassejtek <l-m>mill-ewwel</l-m>, <l-m>mill-mument</l-m> li żżewwiġna. <l-m>L-għada</l-m>, meta morna <l-m>l-Premier</l-m> il-Belt, bdejt nistħi nkun maġenbek. Kif nista’ nħobbok jekk iġġegħelni nistħi? Jekk twaqqagħli wiċċi <l-m>l-art</l-m>? ’Qas nidher maġenbek <l-m>fit-triq</l-m> ma rrid. Qatt ma missna żżewwiġna. Qatt. Nies bħalek mhux suppost jiżżewġu. Qatt. Int tajba biss biex iddur u tagħqad <l-m>bil-karozza</l-m> fil-vojt u biex tnaddaf <l-m>id-djar</l-m> tan-nies. Hekk rabbewk lilek biex jaraw <l-m>x’se</l-m> jieħdu minnek. Nies bħalek ma jistax ikollhom raġel f’ħajjithom, lanqas ikunu ommijiet, u lanqas ikunu miżżewġin. Nies bħalek ma jistgħux irabbu <l-m>t-tfal</l-m> sew, jibagħtuhom ġo skola tajba. Intom servili, tajbin biss biex taqdu <l-m>l-bżonnijiet</l-m> ta’ ħaddieħor, biex trabbu ’l&nbsp;uliedkom mingħajr missier, biex toqogħdu waħedkom. Hekk trid int. Mela ibqa’ hemm. U jekk tipprova teħles minn ibnek Omar u tibgħathuli biex inrabbih jien, nibgħathulek lura għax jien ma rridux.</em></p>
<p>Wara li jikteb paġna sħiħa ta’ tgħajjir fuq <l-m>il-klassi</l-m> tagħha b’kitba li issa <l-m>bl-Ingliż</l-m> saret iktar preċiża, issa li kien ġemma’ biżżejjed kliem ta’ ħdura u rama lilu nnifsu <l-m>bil-lessiku</l-m> tal-umiljazzjoni biex jużah kontriha u kontra niesha, idur għal nannti: <em>biex inkun għedtlek kollox, jumejn qabel iżżewwiġna, xi ħadd minn familtek stess beda jisgħobbih li issa se titilfuha <l-m>lill-Ingliża;</l-m> smajtha jien stess, b’widnejja, tgħid li issa li se tiżżewweġ u ma tibqax taħdem magħha, <l-m>l-Ingliża</l-m> mhix se tibqa’ ttihom <l-m>l-affarijiet</l-m>. Għalhekk tridek tibqa’ hemm ommok — biex tkun tista’ tiddobba <l-m>l-affarijiet</l-m> mingħand <l-m>l-Ingliża</l-m>. U ħaġ’oħra, meta <l-m>l-mara</l-m> ta’ ħuk qaltlek biex tmur tikri flett magħhom, int għedtilha iva u meta ommok qaltlek biex tikri flett magħhom, għedtilha iva wkoll. Kelli ġenn biex nitlaq minn Malta — malli tlaqt, ħassejtni ferħan se ntir. Jien lil missierek u lil oħtok biss nifhem. <l-m>L-oħrajn</l-m>, ’qas naħseb biss fihom ma rrid. Tgħidx kemm ħassejt għal dak <l-m>ir-raġel</l-m> xiħ, Karmnu, meta beda jbus lil oħtok <l-m>fil-karozza</l-m> u ommok bdiet tidħaq bih. Int stess taf għala m’għadux ikellimkom, għala telaq jigri ’l&nbsp;bogħod minn familtek. U int? Int tilgħab fuq <l-m>iż-żewġ</l-m> idejn — daqqa tgħidli li trid tiġi tgħix miegħi hawn, u daqqa tgħidli li ommok għandha bżonnok. Oqgħod ma’ niesek u jalla int u ibnek tkunu tajbin u kuntenti. U jekk trid li ngħinek — int taf li jien ma jimpurtanix <l-m>mill-flus</l-m>. Staqsi lil min trid — kulħadd jgħidlek li jien min ikun <l-m>fil-bżonn</l-m>, intih <l-m>l-għajnuna</l-m>. Tista’ anki tistaqsi lil dan <l-m>il-Malti</l-m> li qed tibgħatli <l-m>l-ittri</l-m> miegħu. Jiddispjaċini jekk dan <l-m>il-kliem</l-m> qed iweġġgħek imma taf li jien nitkellem dirett u ma noqgħodx ninħeba. Nixtieqlek <l-m>l-aħjar</l-m> affarijiet. Saħħiet, saħħiet u saħħiet.</em></p>
<p class="break"><span class="initial"><span class="dropcap drop-O">O</span>tman</span> kiteb <l-m>l-ittra</l-m> tal-5 ta’ Novembru f’dagħdigħa kerha. Biss, għalkemm fiha jiċħad kemm-il darba kull xorta ta’ affett lejha jew lejja, minn kliemu jidher li kien mimli tilja rabja lejna <l-m>t-tnejn</l-m>, rabja li kienet ilha li ħakmitu mindu kienet qaltlu li nqabdet tqila u allura, fi kliemu stess, ħassritlu <l-m>l-pjanijiet</l-m> kollha li kellu għal ħajtu. Meta naqra u nittraduċi dawn <l-m>l-ittri</l-m>, <l-m>l-ewwel</l-m> jinbet u mbagħad jissoda f’moħħi <l-m>s-suspett</l-m> li <l-m>fil-verità</l-m> ħadd minn familtu ħlief oħtu Nagia u kuġinuh Ħadi ma kien jaf b’ommi, li ma kellu <l-m>l-ebda</l-m> ħsieb jgħidilhom, jew li kien qed jitlajja. Ommi kienet <l-m>is-sigriet</l-m> ta’ Otman, sigriet li kien jaqsam biss ma’ Ħadi għax ġieli kien jiġi Malta miegħu, <l-m>l-istess</l-m> kuġin li kien qiegħed xhud <l-m>fit-tieġ</l-m>. Ħadi ikbar minnu — għall-inqas hekk jidher <l-m>fir-ritratti</l-m> li ħadu għand <l-m>il-Ġurat</l-m> u f’<l-m>tat-tieġ</l-m>, dejjem jekk <l-m>il-persuna</l-m> li hemm maġenbu huwa <l-m>fil-fatt</l-m> hu. Forsi ma kellu <l-m>l-ebda</l-m> intenzjoni li joħodha <l-m>bis-serjetà</l-m>? Forsi nduna qabel indunat hi li qatt ma setgħet tkun miegħu <l-m>bil-mod</l-m> li jgħidilha li xtaq hu? Forsi, kif darba kont smajt lil xi ħadd jgħid, kien diġà miżżewweġ Tripli u kien qed jiġi hawn taparsi fuq xogħol? Salvu, ħu ommi, kien mar jiltaqa’ miegħu kemm-il darba Tripli meta kien jaħdem hemm, imma qatt ma staqsejtu u laħaq miet qabel sibt <l-m>il-ħajra</l-m> li nitkellem fuq Otman. <l-m>X’kien</l-m> qed jagħmel b’dawn <l-m>l-ittri</l-m> li kitbilha allura? Kien qed jibda jħoss xi ġibda lejha waqt li hi bdiet tirreżisti u tirreżisti sakemm indunat li riedet teħles minnu? Kien beda jinduna li hi ma kellha <l-m>l-ebda</l-m> affett lejh, li għaliha hu kien biss mod komdu ta’ kif tieħu ftit <l-m>ir-ruħ</l-m> ekonomikament u teħles <l-m>mid-djuq</l-m> tal-provinċjalità? U tgħid baqa’ jidwi ġo rasha <l-m>t-tgħajjir</l-m> tiegħu, li la hi tajba biex tkun miżżewġa u lanqas biex tkun omm? Tgħid baqgħet tisimgħu jgħawrilha <l-m>fis-suġġettività</l-m> u <l-m>l-habitus</l-m> tagħha sakemm wasal biex offendieha <l-m>bil-klassi</l-m> li twieldet fiha, b’familtha u <l-m>bl-imġiba</l-m> tagħhom, jixħtilha <l-m>l-kliem</l-m> ġdid <l-m>bl-Ingliż</l-m> li kien għadu kif tgħallem biex ifakkarha li mhix mara biżżejjed biex tkun ma’ niesu, li hi u ommha għandhom manjieri li jqażżuh, li jġegħluh jistħi?</p>
<p>Meta naqra dawn <l-m>l-ittri</l-m>, inħoss bħal għadma ġdida tisponta fi griżmejja u żżommli <l-m>n-nifs</l-m> waqt li subgħajja ta’ jdejja jitremblu u jitgħaqqdu u xħin niġi biex inniżżilhom fuq <l-m>it-tastiera</l-m> u nikteb, jaqgħu fuq <l-m>l-ittri</l-m> ħżiena u nibda nħarbex kliem insensat. Ninħasad u ninfexx inwaħħal <l-m>fil-laqx</l-m> ġenetiku li tefagħli ġo fija Otman meta niftakar kemm jien stess, qabel qrajt dawn <l-m>l-ittri</l-m>, ħarist lejn niesi u stkerrahthom, kemm diġà minn età żgħira kien idejjaqni <l-m>t-tmeċliq</l-m> tal-ikel meta nkunu <l-m>mal-mejda</l-m> tal-kċina <l-m>tan-nanniet</l-m>, kemm kont nitqażżeż ħafna <l-m>mill-ikel</l-m> li kienu jieklu huma, kemm kont nitqalla’ — speċjalment meta kienu jiġu quddiem għajnejja <l-m>l-imsaren</l-m> mixħutin <l-m>mal-art</l-m> fuq <l-m>il-paġni</l-m> ta’ <em><l-m>L-Orizzont</l-m> </em>mifruxin fuq <l-m>il-madum</l-m> tal-kċina meta <l-m>n-nanniet</l-m> kienu jħanxru <l-m>l-fniek</l-m>, iqaxxruhom u jnaddfuhom, kemm <l-m>l-għajjat</l-m> ta’ nannti kien iġegħelni nistħi kull darba li noħroġ u nimmaġina li <l-m>l-ġirien</l-m> kienu semgħu xi ġlieda mimlija dagħa u tgħajjir, kull darba li ziti kienet ittiha dagħdigħa kerha u tintefa’ tifqa’ rasha <l-m>bid-daqqiet</l-m> ta’ ponn, tigdem idha, issabbat <l-m>mal-għamara</l-m> u taqla’ <l-m>l-ħwejjeġ</l-m> tiegħi kollha minn <l-m>ġol-kxaxen</l-m> u tixħithom <l-m>mal-art</l-m> jekk nazzarda biss immur noħroġ flokk jew qalziet ta’ taħt biex nilbsu wara li tkun twiet <l-m>l-indaf</l-m>. Kont nistkerrah <l-m>lin-nanniet</l-m> meta jeħlu <l-m>mat-televixin</l-m> jew <l-m>mar-radju</l-m> waqt <l-m>it-tiġrijiet</l-m> taż-żwiemel, jogħxew fuq Isard du Pont li <l-m>n-nannu</l-m> kellu ritratt kbir tiegħu <l-m>mal-ħajt</l-m> tal-garaxx, jew lil nannti meta kienet tgħajjat biex issikkitna għax ikun ġej <l-m>il-bulettin</l-m> tal-aħbarijiet, attenta li ma titlifx dettall wieħed biex imbagħad iċċempel lil oħtha Karmena u joqogħdu jzekzku fuq Brezhnev u Ceauşescu, Reagan u Thatcher, Solidarność u <l-m>l-Falklands</l-m>, <l-m>il-Gwerra</l-m> l-Bierda u <l-m>l-Gvern</l-m> Sandinista <l-m>tan-Nikaragwa</l-m>. Dan <l-m>l-aħħar</l-m> ħsiebi dar sew fuq kemm <l-m>il-politika</l-m> globali kienet parti <l-m>mill-kwotidjanità</l-m> tal-klassi <l-m>tal-ħaddiema</l-m> provinċjali <l-m>fil-bidu</l-m> tat-tmeninijiet u kemm <l-m>id-diskorsi</l-m> ta’ Mintoff, li nannti kienet issegwi ossessivament, kellhom rwol ċentrali <l-m>fis-soċjalità</l-m> li kellha ma’ oħta Karmena u ma’ sħabha Stella u <l-m>l-Manti</l-m>, kemm dawn <l-m>in-nies</l-m> bilkemm litterati kellhom <l-m>il-kapaċità</l-m> jqisu lilhom infushom bħala ċittadini ta’ dinja ħafna ikbar <l-m>mir-raħal</l-m> u <l-m>l-gżejjer</l-m>. Imma meta kont għadni tifel, kont irrid insikkitha kull darba li ssemmi lil Anwar Sadat jew lil Gaddafi u niftakar sew <l-m>l-eżaltazzjoni</l-m> li kont ħassejt <l-m>fil-bidu</l-m> tat-tmeninijiet meta b’rabja kbira nannti kienet qabdet <l-m>ir-ritratt</l-m> li kellha ta’ Gaddafi quddiem <l-m>ix-xemgħa</l-m> ħdejn <l-m>l-istatwa</l-m> tal-Madonna, <l-m>mas-santi</l-m> tal-Madonna ta’ Pinu, Frenċ <l-m>tal-Għarb</l-m>, Ġuża Bugeja, <l-m>tal-Legion</l-m> of Mary u <l-m>r-ritratt</l-m> ta’ Mintoff, u qattgħetu biċċiet. Konna bdejna nisimgħu dwar <l-m>it-tilwim</l-m> u <l-m>l-antipatija</l-m> li bdew jinbtu bejn Gaddafi u Mintoff fuq <l-m>il-kwistjoni</l-m> tal-Linja Medjana u min għandu <l-m>d-dritt</l-m> iħaffer bejn Malta u <l-m>l-Libja</l-m> wara li Mintoff kien ħareġ <l-m>il-permess</l-m> lil kumpaniji bħat-Texaco biex ifittxu għaż-żejt u <l-m>l-gass</l-m>. <l-m>Fl-aħħar</l-m> kienet ħelsitni minnu, però forsi kien tard wisq għax xorta kienet laħqet ħaditni narah <l-m>il-Birgu</l-m>, inxejjirlu minn fuq <l-m>is-simenta</l-m> tax-xatt <l-m>bil-flokk</l-m> ta’ Żużu w Pina dakinhar li Mintoff stiednu jiġi hawn għat-tieni darba, jew kif kellha ħabta tgħid <l-m>in-nanna</l-m>, <em>biex jara lil Mintoff jibgħat <l-m>lill-Ingliżi</l-m> jeħduh f’sormhom</em>.</p>
<p>Meta tfarfart, ommi kienet għamlet sforz kbir biex daħħlitni fi skola tajba u ma tiġix fi kliem Otman. Daħħlitni St <l-m>Edward’s</l-m>, skola fejn <l-m>il-miżata</l-m> kienet iktar għolja <l-m>mill-kera</l-m> tad-dar: niftakar sew <l-m>it-taħdita</l-m> li kellha <l-m>fil-każin</l-m> tal-Labour, taħt <l-m>il-loġoġ</l-m> tal-Furjana, ma’ ħabibitha Doris. Doris kienet daħħlet <l-m>lit-tifel</l-m> border u, għal ommi, <l-m>l-edukazzjoni</l-m> kienet <l-m>il-mod</l-m> li bih riedet tikkuntradixxi lil Otman u toħroġ lilha nnifisha u lili <l-m>mill-klassi</l-m> l-baxxa. U forsi kellha raġun għax <l-m>mill-iskola</l-m> tgħallimt biss kif insir iktar konxju <l-m>tal-klassi</l-m> li kont niġi minnha jien: bdejt nisma’ lil sħabi jgħajru lil nies oħra <l-m>bil-manjieri</l-m> tagħhom u ta’ familthom, fuq kemm kienu plebs, fuq kemm kienu ħamalli. Illum, waqt li qed nikteb dan <l-m>l-esej</l-m>, ninduna b’xi ħaġa li qatt ma kont intbaħt biha qabel: ismi, li tant kont nobgħod u nistħi minnu, li kien jeħilli lsieni meta niġi biex ngħidu jew ninfaqa’ nidħaq għax kont nisma’ <l-m>t-tgedwid</l-m> minn taħt <l-m>l-ilsien</l-m> idawwar kunjomi f’varjant wara <l-m>l-ieħor</l-m> tal-ħaxi, kien <l-m>l-element</l-m> tal-identità tiegħi li salvani <l-m>mill-vjolenza</l-m> klassista faħxija <l-m>tat-tfal</l-m> puliti <l-m>fid-dinja</l-m> elitista <l-m>tal-iskola</l-m>. <l-m>L-isem</l-m> Għarbi u <l-m>l-kunjom</l-m> li hu gidba legali u li nġorr miegħi, fuqi, ma kinux leġġibbli biżżejjed biex jagħtu ħjiel <l-m>tal-isfond</l-m> u <l-m>l-klassi</l-m> soċjali tiegħi; ismi u kunjomi xeħtuni ’l&nbsp;barra <l-m>mill-mira</l-m> ta’ dawk li kienu jedhew jaqbdu <l-m>mat-tfal</l-m> li familthom kienet <l-m>tal-flus</l-m> imma ħamalla. Pjuttost kellhom ħabta jġorruni magħhom u jgħallmuni kif għandi nitnejjek u nobgħodhom, kif għandi nuża <l-m>l-kelma</l-m> “Malti” bħala insult, kif għandi nitnejjek <l-m>bil-mod</l-m> kif jitkellmu <l-m>l-Maltin</l-m>, kif nimita <l-m>l-aċċent</l-m> tal-Maltin meta jitkellmu <l-m>bl-Ingliż</l-m>. Meta tfarfart sew, indunajt li fost <l-m>it-tfal</l-m> tal-puliti li kont magħhom, <l-m>il-Malti</l-m> kien indikazzjoni <l-m>tal-ikbar</l-m> falliment soċjali li seta’ jaħkmek, <l-m>l-ikbar</l-m> fjask <l-m>fit-trobbija</l-m>. U tgħallimt malajr kif ninħeba wara dawn <l-m>in-nies</l-m>. Tgħallimt malajr kif quddiemhom innaddaf <l-m>l-aċċent</l-m> billi nimsħu b’aċċent ieħor. Tgħallimt malajr nipproteġi lili nnifsi billi ninżel <l-m>mill-vann</l-m> tal-iskola fuq <l-m>in-naħa</l-m> ta’ Ta’ Xbiex u mhux <l-m>tal-Gżira</l-m>, kull nhar ta’ Ġimgħa meta kont immur għand ommi Triq <l-m>l-Imsida</l-m>, snin wara li hi u Antoinette kienu spiċċaw, snin wara li kienu tilfu ġidhom dakinhar li Antoinette daħlet <l-m>id-dar</l-m> kmieni filgħodu <l-m>fis-sakra</l-m> u bdiet ixxejjer pistola lejn ommha u faqgħetha bi tliet tiri ġo żaqqha <l-m>mit-tieqa</l-m> tal-kċina waqt li jien, Issam u Joanne konna qed nistaħbew <l-m>fil-kamra</l-m> ta’ ħdejn <l-m>il-bieb</l-m> ta’ barra. Dakinhar, wara ftit, ġiet ommi wara lejl xogħol, u sabet lil Filumena <l-m>mal-art</l-m> wara <l-m>r-rixtellu</l-m>, imdawra b’għadira demm, lil Antoinette tgħajjat u tibki, u lilna nħarsu lejn Filumena minn wara <l-m>l-blinds</l-m> nistennew lil xi ħadd jiġi. Filumena salvat għax kien fiha mara; niftakar <l-m>lin-nanna</l-m> tgħid li ħelsitha bi żbrixx <em>għax iċ-ċomb intilef <l-m>fix-xaħam</l-m> u ma messilhiex <l-m>l-organi</l-m>. </em><l-m>L-għada</l-m> l-gazzetti kellhom <l-m>ir-ritratt</l-m> ta’ Antoinette u <l-m>d-dar</l-m> tal-Iklin fuq <l-m>l-ewwel</l-m> paġna u jien ridt immur ninħeba <l-m>fil-kamra</l-m> ż-żgħira ta’ nannti <l-m>mar-ritratt</l-m> ta’ Salvina u <l-m>l-ilbiesi</l-m> mdendlin <l-m>fil-boroż</l-m> tal-plastik. Wara ftit ġimgħat, Filumena ħafritilha imma ommi u Antoinette xorta kellhom ibigħu kulma kellhom biex iħallsu <l-m>l-ispejjeż</l-m> tal-qorti. Meta ħarġet bi probation, Antoinette ntefgħet tixrob iktar minn qatt qabel — u tiġini lura memorja kerha ta’ regħxa u mistħija ta’ meta wasslitni <l-m>l-iskola</l-m> darba filgħodu wara lejl <l-m>il-Gżira</l-m>, <l-m>fis-sakra</l-m> mejta, u niżlet kokka tbul barra <l-m>x-xatba</l-m> quddiem <l-m>it-tfal</l-m> deħlin. Ma ridtx immur iktar skola. Ma ridt nara lil ħadd. Inqtajt għalija waħdi u ntfajt naqra. Domt snin twal biex tgħallimt ninsa, inwarrab dak kollu li kien iwaqqagħli wiċċi <l-m>l-art</l-m>. U issa li qed naqra <l-m>l-ittri</l-m> ta’ Otman u qed nara li jien ukoll kelli dak <l-m>l-affett</l-m> tal-mistħija u <l-m>l-iskumdità</l-m>, inħoss <l-m>fl-istess</l-m> ħin rabta miegħu u sens ta’ ħtija kbir li qed inħalli dan <l-m>l-affett</l-m> iqarribni lejh. Nitħawwad iktar meta ninduna li ma nafx kif nista’ neħles minn din <l-m>in-nassa</l-m> li dħalt fiha. Kien hawnhekk li ndunajt li forsi <l-m>l-omosesswalità</l-m> setgħet kienet <l-m>is-soluzzjoni</l-m> biex insewwi <l-m>l-habitus</l-m> tal-klassi soċjali li għallimni <l-m>d-disprezz</l-m> lejn dak kollu li kien iġegħelni mmur ninħeba minn kulħadd.</p>
<p><l-m>It-terapista</l-m>, <l-m>min-naħa</l-m> l-oħra, għallmitni nagħraf li <l-m>l-aħjar</l-m> għażliet li għamlet ommi kienu li tieħu ħsieb li jien nitgħallem nikteb u naqra u li ngħix u nitrabba <l-m>man-nanniet</l-m>. Għallmitni napprezza li ommi kienet għarfet li <l-m>l-Gżira</l-m> ma kienx posti biex ngħix fih b’mod fiss, li <l-m>r-rutina</l-m> u <l-m>d-domestiċità</l-m> tan-nanniet kienu iktar ta’ ġid, avolja kont nipprova ninżel <l-m>il-Gżira</l-m> mill-iskola malli jħalluna noħorġu, dejjem bi skuża li ridt <l-m>il-firma</l-m> t’ommi fuq xi pitazz. Kont ninżel <l-m>mill-vann</l-m> ’il&nbsp;bogħod <l-m>mill-blokka</l-m> flettsijiet fejn kienet tpoġġi ommi u <l-m>n-nisa</l-m> sħabha u biex żġur ħadd ma jinduna, kont ninża’ <l-m>l-ġlekk</l-m>, <l-m>il-qmis</l-m> u <l-m>l-ingravata</l-m> u nrembilhom <l-m>ġol-basket</l-m> ippuftjat li kelli, strixxi sofor, roża, suwed, u oranġjo. Ġieli kien ikolli nistenna wara <l-m>l-bieb</l-m> tal-ħadid maqful b’xi tliet firrolli, <l-m>fit-tieni</l-m> sular ta’ Lourdes Flats, bilqiegħda fuq <l-m>it-taraġ</l-m> mudlam, sakemm tiftaħli, joħroġ u jsellimli xi ħadd, iniżżel rasu, u jibqa’ nieżel <l-m>it-taraġ</l-m> nofsu mifxul u nofsu mistħi. Ommi kienet tbusni fuq <l-m>il-wardiet</l-m> ta’ wiċċi, ferħana se ttir, tagħmilli <l-m>l-iktar</l-m> ikel li nħobb, ninħasel <l-m>bis-sapuniet</l-m> riħa ta’ nies sinjuri u nilbes ħwejjeġ u żraben sportivi li kienet iġġibli minn barra minn Malta. <l-m>Fil-flett</l-m> kien hemm sterjo Pioneer f’kantuniera, salott <l-m>tal-ġilda</l-m> aħdar, u żewġ xkafef mimlijin lighters li kienet iġġemma’<span class="pullsemi">.</span> Jien kont nintefa’ <l-m>mal-art</l-m>, noħroġ <l-m>id-diski</l-m> minn <l-m>ġol-qoxra</l-m> tagħhom u ndoqqhom, daqqa nippuftja ma’ Amanda Lear u daqqa ma’ Dalida. “Helwa ya Baladi” għadha toħodni lura f’dik <l-m>il-kamra</l-m>, jirnexxilha ġġibli lura <l-m>l-irwejjaħ</l-m>, <l-m>il-ħsejjes</l-m>, saħansitra <l-m>ż-żiffa</l-m> li kienet tidħol <l-m>mit-tieqa</l-m> li tagħti għal fuq <l-m>l-Istadium</l-m> tal-Gżira (inkonxjament, meta mort ngħix Milan, sibt ruħi noqgħod f’appartament li <l-m>t-twieqi</l-m> tiegħu kienu jagħtu għal fuq San Siro).</p>
<p class="ar enjambed">كلمة حلوة وكلمتين، حلوة يا بلدي</p>
<p class="ar enjambed">غنوة حلوة وغنوتين، حلوة يا بلدي</p>
<p class="ar enjambed">أملي دايمًا كان يا بلدي، إني أرجعلك يا بلدي</p>
<p class="ar enjambed">وأفضل دايمًا جنبك على طول</p>
<p class="enjambed"><em>Kelma ħelwa u żewġ kelmiet, ħelwa arti,</em></p>
<p class="enjambed"><em>Għanja ħelwa u żewġ għanjiet, ħelwa arti,</em></p>
<p class="enjambed"><em>Ħolmti dejjem kienet li nerġa’ lura għandek, arti,</em></p>
<p><em>U nibqa’ dejjem ħdejk, għal dejjem.</em></p>
<p>Għand <l-m>in-nanniet</l-m>, ziti Janey kienet timlieni <l-m>bil-kotba</l-m> li kienet iġġib magħha <l-m>mill-Meadowbank</l-m> Hotel <l-m>Tas-Sliema</l-m>, fejn kienet taħdem ta’ seftura. <l-m>Il-ħaddiema</l-m> tal-Meadowbank kienu qishom familja kbira u <l-m>s-sidien</l-m> kienu jagħmlu ħafna festini għat-tfal u <l-m>l-qraba</l-m> tal-ħaddiema tagħhom. Lili, ziti kienet tħobbni bla qies u <l-m>mill-kitbiet</l-m> tiegħu, Otman ukoll kellu simpatija kbira lejha, lejn <l-m>l-umiltà</l-m> raħlija tagħha, lejn <l-m>il-femminilità</l-m> sottomessa li <l-m>l-milieu</l-m> tagħna kien sawrilha f’ġisimha. Kienet iġġorrni magħha kullimkien u meta ntefgħet tinnamra ma’ wieħed jaħdem hemm, bdiet tieħu lili magħha għall-festini. Kienet tgħallimni nikteb <l-m>bil-pinna</l-m> u <l-m>bil-magħqud</l-m> (għandha kitba pulita sew għal waħda li ħarġet <l-m>mill-iskola</l-m> ta’ <l-m>tlettax-il</l-m> sena), tixtrili <l-m>l-kartonċin</l-m> u <l-m>l-kolla</l-m> għall-proġetti, ittellagħni <l-m>l-mużew</l-m>, toħodni għand <l-m>tal-gazzetti</l-m> Ħal Balzan u tgħaqqadli <l-m>l-</l-m><em>Moby Dick Abridged Classics</em>: naħa stampa u naħa kitba. <l-m>Bis-saħħa</l-m> tagħha qrajt <l-m>l-istejjer</l-m> ta’ Verne, Dickens, u Poe. <l-m>Mill-Meadowbank</l-m> kienet iġġibli <l-m>l-kotba</l-m> kollha li kienu jħallu warajhom <l-m>it-tfal</l-m> tal-Ingliżi u magħhom ġieli kienu jiżżerżqu wkoll kotba <l-m>tal-kbar</l-m>. Wieħed minnhom kien <em>The True Confessions of Idi Amin</em> ta’ Trevor Donald, li darba ħadt miegħi <l-m>l-iskola</l-m> tas-sorijiet meta kont tifel u qlajt ċamata mingħand <l-m>l-għalliema</l-m> tal-Year 3 li biex tpattihieli, dendlitli gażaża <l-m>tal-kartonċin</l-m> ma’ rasi u tefgħetni għarkupptejja <l-m>fil-kuritur</l-m> nofstanhar sħiħ <em>biex</em> <em>nurik <l-m>x’kotba</l-m> ġġib miegħek <l-m>l-iskola</l-m></em>. Umiljatni. U <l-m>l-umiljazzjoni</l-m> għadha hemm xi mkien, ma nafx fejn eżatt, imma xi kultant nismagħha, inxommha, inħossha. Xi kultant tant tikolni, li <l-m>dal-ktieb</l-m> inniżżlu minn fuq <l-m>l-ixkaffa</l-m> u naqra ftit paġni minnu. Però, <l-m>ir-rabta</l-m> li kelli ma’ ziti ġieli kienet tinħall f’daqqa meta ttiha waħda kerha u tinfexx issabbat rasha u <l-m>l-ponn</l-m> mal-ħajt, mutetti li baqgħet tagħmel sakemm iżżewġet u wara ftit snin telqet mingħand <l-m>in-nanniet</l-m> u kkalmat. Għamilt snin twal nosserva kontinwament lili nnifsi biex ma nirreplikax <l-m>l-aġir</l-m> ta’ niesi <l-m>fid-dinja</l-m> li dħalt fiha wara li tlaqthom u kont niġi ħażin sew meta naqbadni ngħajjat biex nitkellem jew nirrabja b’mod drammatiku. Ninħasad. Ninfiska li nkun ħallejt <l-m>il-bieb</l-m> imbexxaq fuq <l-m>l-affett</l-m> tal-passat u narah jiżgiċċali <l-m>fil-preżent</l-m>, u nerġa’ nibda nħares lejja nnifsi b’għajnejn Otman u <l-m>bil-ġudizzju</l-m> klassist tiegħu. Illum nifhem li <l-m>l-klassi</l-m> baxxa li twelidna fiha ommi, ziti u jien għandha teknoloġiji ta’ affett u mġiba li jissedimentaw, li jegħrqu <l-m>fil-fond</l-m> mudlam u sieket <l-m>tas-suġġettività</l-m> u ta’ laħamna, u mhux faċli togħdos għalihom.</p>
<p>Meta kbirt, komplejt nitgħallem <l-m>il-mibegħda</l-m> lejn <l-m>l-affetti</l-m> ta’ ġismi <l-m>mill-kitbiet</l-m> ta’ nies puliti li spiss jikkummentaw online. Naqra u nistudja <l-m>l-imġiba</l-m> tiegħi. Tgħallimt inħares b’disprezz lejn niesi meta nisma’ lil sħabi <l-m>l-puliti</l-m> jgħidu li aħna irrazzjonali, li m’għandniex sens komun, li ngħaġġbuha, li nesaġeraw kollox, li nbatu <l-m>bil-grazzja</l-m>, li niċċajtaw goff, li ma nafux noqogħdu f’postna, li nimxu fi grupp, li nqajmu kull fejn immorru, li npejpu żżejjed, li nifirħu wisq <l-m>bix-xejn</l-m>. U biex insib ftit sorellanza, ftit nifs f’<l-m>dis-sikkatura</l-m>, immur lura għall-kitbiet ta’ Didier Eribon fejn hu nnifsu jmur lura għall-kitbiet ta’ Jean Genet u jgħid li meta jaħseb u jmur lura <l-m>fil-memorja</l-m>, isib “dan ‘ir-reġjun tiegħi nnifsi’<span class="pullsemi">,</span> kif kien jgħid Genet, li minnu tant fittixt li naħrab: spazju soċjali li kont tbegħedt minnu, spazju mentali li kontrih kont bnejt lili nnifsi, iżda li xorta waħda kien jikkostitwixxi parti essenzjali <l-m>mill-esseri</l-m> tiegħi.<span class="pullsemi">”</span> U nkompli naqra:</p>
<blockquote><l-m>Ir-ritorn</l-m> lejn <l-m>l-ambjent</l-m> li ġejjin minnu — u li minnu ħriġna, f’kull sens <l-m>tal-kelma </l-m>— huwa dejjem ritorn lejna nfusna u ritorn għandna stess, nerġgħu ningħaqdu ma’ nnifisna kemm ippreservat kif ukoll miċħud. Imbagħad, f’ċirkostanzi bħal dawn, jitfaċċa <l-m>fil-kuxjenza</l-m> dak li xtaqna nemmnu li konna nħlisna minnu, imma li ma nistgħux ma nagħrfuhx bħala parti <l-m>mill-istruttura</l-m> tal-personalità tagħna, jiġifieri <l-m>l-iskumdità</l-m> li tinħoloq <l-m>mill-appartenenza</l-m> għal żewġ dinjiet differenti, tant imbiegħda minn xulxin li jidhru irrikonċiljabbli, imma li madankollu jeżistu flimkien f’dak kollu li aħna; melankonija marbuta <l-m>mal-“habitus</l-m> maqsum”<span class="pull">,</span> biex ninvoka <l-m>l-kunċett</l-m> straordinarju u qawwi ta’ Bourdieu.</blockquote>
<p>Forsi dan <l-m>il-ħsieb</l-m> itini <l-m>l-ħajra</l-m> u <l-m>l-abbiltà</l-m> li nħares lejn mumenti iktar ibsin biex nagħmel sens minnhom, fejn <l-m>l-affett</l-m> tal-klassi tiegħi jitgħaqqad u jitqabad <l-m>mat-trawma</l-m> personali u kollettiva. Hawnhekk nipprova nqanqal <l-m>il-memorji</l-m> ta’ meta ziti nqabdet tqila <l-m>bit-tieni</l-m> wild. Kienet tippreferi tieħu lili għall-visti <l-m>tal-isptar</l-m> minflok tmur ma’ żewġha. Darba minnhom, waqt li kont qiegħed nistennieha tlesti <l-m>fis-sala</l-m> ta’ Karin Grech, rajtha ħierġa tibki u tolfoq isserraħ fuq dirgħajn kuġintha li kienet ners. Bilkemm kellha saħħa żżomm wieqfa. Ta’ tifel li kont, ma kelli <l-m>l-ebda</l-m> idea <l-m>x’naqbad</l-m> nagħmel. Ippruvajt inżommha imma bdejt nibża’ ħafna, biża’ kbir, biża’ li kien jeħilli bħal stampa inkullata ġo moħħi u mbagħad nagħmel <l-m>l-iljieli</l-m> wiċċi ’l&nbsp;fuq <l-m>fis-sodda</l-m> l-bajda maġenb nannti, <l-m>l-ansjetà</l-m> tikolni, nipprova nisma’ jekk nannti għadhiex tieħu <l-m>n-nifs</l-m> jew jekk saritx katavru u se tibda tiksaħ ma’ koxxti, nimmaġina li taħt <l-m>is-sodda</l-m>, ħdejn <l-m>il-fliskaturi</l-m>, hemm għajnejn <l-m>ix-xjaten</l-m> li sieħbi <l-m>tal-iskola</l-m> Sean kien jara jistennewh meta jasal <l-m>id-dar</l-m>, fuq <l-m>it-tarġa</l-m> ta’ fuq nett, biex iballtulu xebgħa fuq xebgħa u jdamdmuh u jiġi <l-m>l-iskola</l-m> mbiċċer. Kont niffissa fuq <l-m>is-slaleb</l-m> żgħar u żlugati li kienu jidhru fuq <l-m>il-ħajt</l-m>, <l-m>ir-rifless</l-m> tagħhom ħiereġ <l-m>mill-għatu</l-m> tal-landa li kien jgħatti <l-m>t-tazza</l-m> tax-xemgħa fuq <l-m>il-gradenza-santwarju</l-m> Marjan-Mintoffjan ta’ nannti u nipprova nżomm <l-m>in-nifs</l-m> sakemm nistordi u norqod. <l-m>Il-biża</l-m>’ kont nafu sew fi tfuliti: kien diġà ħakimni u kkolonizzali ġismi meta kelli sitt snin u kont niġi <l-m>mill-iskola</l-m> wara li nkun għamilt ġurnata nhewden, imbeżża’ li se nħabbat <l-m>mat-tieqa</l-m> tal-kċina u ma jiftaħli ħadd għax <l-m>in-nanniet</l-m> ikunu mejtin, mixħutin <l-m>mal-art</l-m> f’għadira demm. Dakinhar, imma, <l-m>il-ġinekologa</l-m> kienet qalet lil ziti li <l-m>t-tqala</l-m> ma kinitx f’saħħitha, li <l-m>l-fetu</l-m> kien anomalu, li ma kienx ifforma sew, u li ma kienx hemm <l-m>x’tagħmel</l-m>. Illum naf li <l-m>l-fetu</l-m> li kienet qed iġġorr ziti kien anenċefaliku u allura partijiet <l-m>mill-moħħ</l-m> u <l-m>mill-iskutella</l-m> tar-ras ma kinux iffurmaw sew. <l-m>Id-dar</l-m> bħal daħlu <l-m>l-ġinnijiet</l-m> mid-deżert: waqgħet dalma li kellha riħa fetida ta’ mewt imħallta <l-m>mar-riħa</l-m> kimika ta’ lumi sajfi <l-m>mis-sapuna</l-m> ħadra <l-m>tal-Fa</l-m>. Qalulha li se jieħdu xi kampjun <l-m>tal-ilma</l-m> minn <l-m>ġol-borża</l-m>, li se jagħmlu ultrasound ieħor, li se jdaħħlu idhom u jħossu biex jaraw huma stess jekk <l-m>l-iskutella</l-m> għaqditx. Sadattant, ziti niżlet ġo psikożi dipressiva u <l-m>l-ebda</l-m> tabiba jew konsulta <l-m>tal-professuri</l-m> ma setgħu jgħinuha. Kellha tibqa’ ġġorr <l-m>il-fetu</l-m> ġo fiha għal erba’ xhur oħra u <l-m>fid-disa</l-m>’ xahar, welldet tarbija li għamlet ftit sekondi ħajja. Lil ziti xeħtuha ġo kamra maġenb mara li kienet għadha kif welldet tarbija b’saħħitha, u ħallewha hemm tipprova tifhem <l-m>x’kien</l-m> għadu kif ġara lil tagħha. <l-m>It-tarbija</l-m> mejta tawha lil ommi, li keffnitha, poġġietha ġo tebut, u għamlitilha funeral li għalih marret hi biss. Difnitu <l-m>l-Addolorata</l-m> ġol-qabar ta’ Antoinette u lil ziti ma qaltilha qatt fejn kien. Meta ġiet lura <l-m>mill-isptar</l-m>, ziti ċediet għal ġo vojt prelingwistiku. <l-m>Fil-klassi</l-m> ta’ niesi, <l-m>id-diskors</l-m> tat-trawma u <l-m>s-saħħa</l-m> mentali kienu ’l&nbsp;bogħod sew <l-m>mill-possibbiltà</l-m> ta’ espressjoni diskursiva li tħallik tagħrafhom, tant inqas tipprova tikkurahom. Tħallik biss tara <l-m>l-persuni</l-m> neżlin u neżlin ġo toqba li tiblagħhom sakemm anki <l-m>l-eku</l-m> ta’ leħinhom jiskot ġo widnejk.</p>
<p class="break"><span class="initial"><span class="dropcap drop-J">J</span>umejn</span> wara, <l-m>fis-7</l-m> ta’ Novembru 1973, bagħtilha ittra ta’ tliet paġni, lista ta’ sentenzi kull waħda b’numru <l-m>fil-ġenb</l-m>, ittra-lista li fiha jirrispondi <l-m>l-ittra</l-m> li kienet bagħtitlu hi <l-m>fid-29</l-m> ta’ Ottubru, <l-m>l-għada</l-m> ta’ għeluq sninha. Milli jidher <l-m>fl-ittra</l-m> tagħha kienet semmietlu xi nies u jgħidilha li m’għandux idea fuq min kienet qed titkellem. Jgħidilha li m’għandu <l-m>l-ebda</l-m> ħbieb Malta li joqgħod jitkellem magħhom fuqha. Jikkonfermalha li qatt ma bagħat lil ħadd għand ommha — mill-ewwel ġurnata li ltaqgħu. Jgħidilha li m’għandu <l-m>l-ebda</l-m> idea min hu dan <l-m>il-Malti</l-m> li mar għandhom, jgħidilha fuq dak li kien sar bejniethom — hu ma kien bagħat lil ħadd; <em>assolutament ħadd.</em> Milli jidher, kien mar xi ħadd għand nannti u qalilhom li Otman mar jgħid fuq ommi, mar jgħid <l-m>x’kien</l-m> jagħmel magħha u <l-m>x’kienet</l-m> tagħmel hi. <em>Ibgħatli ismu u għidli int min hu għax jien m’għandix idea min hu dan <l-m>il-bniedem</l-m>. </em>Jgħidilha li ħadd ma jaf xejn fuq <l-m>it-tarbija</l-m> ħlief Ħadi:<em> m’iniex miġnun biex noqgħod immur inxandar dawn iċ-ċuċati — it-tfal jagħmlu hekk u jien m’iniex tifel. U nista’ ngħidlek ukoll li qatt ma qsamt ma’ ħadd dak li ktibtli <l-m>fl-ittri</l-m> li bgħattli — dejjem żammejt kollox għalija. Sakemm mhux xi gidba jew skuża <l-m>min-naħa</l-m> tiegħek. Ifhimni <l-m>x’se</l-m> ngħidlek f’din <l-m>l-ittra:</l-m></em></p>
<p class="enjambed"><em>1. Mindu ltqajna, qatt ma għedt lil ħadd dak li ġara u dak li għamilna; dak li għamilna jibqa’ biss bejnietna.</em></p>
<p class="enjambed"><em>2. Jien qatt li hu qatt ma bgħatt lil ħadd għand niesek.</em></p>
<p class="enjambed"><em>3. M’għandi <l-m>l-ebda</l-m> ħabib Malta biex inqabbdu jmur jitkellem kontrik ma’ familtek.</em></p>
<p><em>4. Jekk jiġi xi ħadd jgħid lilek jew lil ommok li bgħattu jien, giddbu <l-m>mill-ewwel;</l-m> jien qatt mhu se nibgħat lil ħadd għandkom.</em></p>
<p>Jistaqsiha biex tibgħatlu deskrizzjoni ta’ dan <l-m>ir-raġel</l-m> li milli jidher mar ikellimhom <l-m>mit-tieqa</l-m>. <l-m>It-tieqa</l-m> tad-dar ta’ Fuq <l-m>il-Borġ</l-m> kienet tagħti għal fuq <l-m>it-triq</l-m> u faċli tersaq lejha u ssibek wiċċ imb wiċċ ma’ min ikun ġewwa. <em>Ismagħni, anki jekk jiġi ħija Malta, jien mhux se nibagħtu għandkom, serraħ rasek. Żgur. Jekk jiġi jfittxek biex ikellmek, u jgħidlek li bgħattu jien, temmnux — għax jien m’għandi <l-m>l-ebda</l-m> intenzjoni nibgħat lil ħadd. Ħija ’qas biss jaf bik. <l-m>L-uniku</l-m> raġel Malti li naf huwa dan <l-m>ir-raġel</l-m> li qed tibgħatli <l-m>l-ittri</l-m> miegħu u jien qatt ma kellimtu fuqek jew fuq li għamilna. Hu stess ma jafx kif int sirt taf <l-m>x’jismu</l-m> u fejn joqgħod.</em></p>
<p><l-m>Fl-ittra</l-m> tagħha qaltlu li qatt ma kien bagħtilha flus biex tmur Tripli u hu rrispondieha li hi qatt ma kienet qaltlu li tixtieq tmur: <em>imma din xi skuża minn tiegħek għax int la trid tiġi u lanqas iħalluk tiġi familtek xorta waħda. Missierek biss ma jiddejjaqx kieku kellek tiġi tgħix hawn; <l-m>l-oħrajn</l-m> għandhom bżonnok għax ma jafux ifendu għal rashom u mhux għax iħobbuk. Int qatt m’int se tiġi <l-m>l-Libja</l-m> għax int trid tkun mara ħielsa <l-m>mill-irġiel;</l-m> naf <l-m>x’qed</l-m> ngħid. U jekk dan int stess ma tafux, mela ħares ħarsa lejk innifsek. Kieku kont mara mija <l-m>fil-mija</l-m>, kont iżżommli jdejja u tiġi fejn immur jien; kieku kont mara onesta u perfetta, għajnejk kienu jfittxu lil ta’ żewġek. Imma int minflok tagħżel lili, għażilt lilek innifsek. Flok tħares f’għajnejja, tħares f’għajnejn <l-m>in-nisa</l-m>. U int trid li nikru flett Malta, li nixtru <l-m>l-għamara</l-m>, u li jien niġi hemm meta nkun field break. Insa li qatt se tiġri din. Mur u oqgħod sefter <l-m>lill-Ingliża</l-m> jew lil dawk <l-m>il-Lhud</l-m> ħbieb tiegħek u ta’ zitek. Ma tridx tifhem li Malta ħadd ma jixtieqlek <l-m>il-ġid</l-m>. Jien ridt li nibdew ħajja ġdida, imma int la jħalluk titlaq niesek u lanqas int stess ma tagħti permess lilek innifsek tħobb raġel. Jien lest biex niffirma <l-m>l-karti</l-m> tad-divorzju, jew <l-m>x’għandkom</l-m> Malta. U <l-m>lit-tifel</l-m> żommu int għal dejjem. Ibdillu ismu u tih isem Malti u tgħidlux li jien missieru; ’qas biss irrid li jkun jaf ma jmurx jitlaqlek xi darba u nsibu ma’ wiċċi fuq <l-m>l-għatba</l-m> tiegħi. Żommu int u gawdih. U jekk trid tħallih kif inhu, trabbih li jkun jaf li hu Libjan, ara int. Biċċa tiegħek. Biss jekk tgħidlu, jaf jitilqek. Imma <l-m>l-aħjar</l-m> ħaġa li nistgħu nagħmlu hi li nħassru dak li kien hemm bejnietna — għax hekk se titfa’ lili f’diffikultà u naħseb anki inti stess taf issib <l-m>il-problemi</l-m> ’l&nbsp;quddiem. Int trid tgħix ta’ sinjura u jien irrid ħajja normali. Int trid tgħix miftuħa għad-dinja; jien irrid iċ-ċokon. Issa se nibgħatlek 350 lira u ibda ħajja ġdida bihom. Lili insieni. Jien mhux se nerġa’ nersaq lejn Malta. Ħaġa waħda biss nixtieqek tagħmel: iffirma <l-m>l-karti</l-m> tas-separazzjoni. U nispera li ssib lil xi ħadd li jħobbok mitt elf darba iktar milli ħabbejtek jien.</em></p>

<p>Mehmuża ma’ din <l-m>l-ittri</l-m> nsib folja ta’ ittra oħra imma li għalkemm tidher li hija <l-m>r-raba</l-m>’ paġna <l-m>tal-ittra</l-m> tad-9 ta’ Novembru, <l-m>fil-fatt</l-m> hija biċċa minn ittra qadima. Spiċċat hawn għax <l-m>il-karta</l-m> u <l-m>l-kitba</l-m> jixxiebhu. Ninduna li hija biċċa minn ittra li bagħtilha meta kien għadu jridha, isejħilha <em>ħaninti qalbi</em>, jgħidilha li <l-m>l-karta</l-m> ma fihiex biżżejjed spazju biex jiktbilha kemm jixtieq ikun ħdejha, idandan <l-m>il-melankonija</l-m> ta’ mħabbtu lejha billi jgħidilha kemm huma żvinturati, kemm huma misħutin bħala koppja li jħobbha tant imma li ma jistax ikun ħdejha, magħha <l-m>l-ħin</l-m> kollu. Jgħidilha li qed jara <l-m>x’jagħmel</l-m> biex jiġi, li iktar ma jaħseb fiha u jisma’ isimha ġo rasu, iktar żobbu jibbieslu u juġgħu, u li se jkollu joħorġu <l-m>mill-qalziet</l-m> u jilgħab bih. <em>Jekk ma tismax mingħandi daqs tlieta jew erbat ijiem oħra, tinkwetax. Mhux jien. <l-m>Il-posta</l-m>. Kollox <l-m>bid-dewmien</l-m> sirna hawn.</em></p>
<p class="break"><span class="initial"><span class="dropcap drop-I">I</span><l-m>l-kontroll</l-m></span> li ried ikollu Otman fuq ġisimha, fuq <l-m>l-imġiba</l-m> tagħha, fuq <l-m>l-infrastruttura</l-m> ta’ emozzjonijiet li kienet qed tħoss, nagħrfu — nagħrfu <l-m>mill-mod</l-m> li bih uħud <l-m>mill-għalliema</l-m> u minn sħabi kienu jkellmu lili meta kont tifel biex noqgħod bilqiegħda sew, ma nżegligx, ma nitkellimx <l-m>bil-kantaliena</l-m>, ma noqgħodx sieq fuq sieq, ma nkunx daqshekk drammatiku u emozzjonali, ma naqrax kotba <l-m>tal-bniet</l-m>, ma niħux wisq gost nisma’ kantanti nisa jingħu jew iwerżqu, ma noqgħodx nilgħab <l-m>mat-tfajliet</l-m>, ma naqbiżx <l-m>il-ħabel</l-m> u <l-m>l-lakstu</l-m>, ma nogħxiex meta tiġi ħabiba tiegħi u noqgħod nimmaljalha xagħarha jew nintilef indendel <l-m>ix-xenxilli</l-m> mal-manku <l-m>tar-rota</l-m> jew indawwar <l-m>il-bastun</l-m> tal-pompom girls bejn <l-m>is-swaba</l-m>’ waqt li nimmarċja <l-m>fil-post</l-m>. Minflok, kelli nitgħallem <l-m>il-mossi</l-m> kollha <l-m>tas-subien</l-m>. Kienu jgħiduli li kelli wisq mossi u mutetti imma jien kont nara <l-m>l-mossi</l-m> tas-subien iktar esaġerati, iktar drammatiċi, iktar jagħtu <l-m>fl-għajn</l-m>. Tgħallimna nimmaġinaw li <l-m>l-mossi</l-m> huma xi forma ta’ espressjoni naturali <l-m>tal-ġisem</l-m> minflok teknoloġiji li nġissmu waqt li nosservaw lil ħaddieħor jgħaddilna <l-m>l-imġiba</l-m> sanzjonata <l-m>mid-dittaturi</l-m> tal-milieu li nitrabbew fih. Għandi memorja ta’ meta kont tifel, <l-m>fiż-żmien</l-m> meta Joanne bdiet tagħmel <l-m>il-ġinnastika</l-m> l-iskola u kellha leotard sewda <l-m>bin-nofs</l-m> komma tasal sa ftit ’il&nbsp;fuq <l-m>mill-polz</l-m> u skullata. Ridt bilfors waħda minnhom imma kont naf li ma jistax ikolli għax kienet <l-m>tal-bniet</l-m>. Meta darba kien <l-m>is-sajf</l-m> u kienu waqfu <l-m>l-lezzjonijiet</l-m>, kont ħadthielha u mort għand nannti nilbisha <l-m>bil-moħbi</l-m>, <l-m>fil-kamra</l-m> ż-żgħira, niġġebbed u ninqaleb u nitgħawweġ bejn <l-m>iż-żewġ</l-m> sodod żgħar. Meta waslet <l-m>ix-xitwa</l-m>, ġiet ommi għand <l-m>in-nanna</l-m> u qaltli biex lil Joanne nagħtiha <l-m>l-leotard</l-m> lura. <l-m>L-istorja</l-m> waqfet hemm għalihom imma għalija <l-m>l-kisra</l-m> u <l-m>l-mistħija</l-m> li kienu jafu li ħadthielha jien niżlu ġo fond li m’għadnix nista’ nilħqu, fond li ma nistax ninżel fih biex intella’ <l-m>l-weġgħa</l-m> lura <l-m>fil-wiċċ</l-m> u ngħannaqha miegħi u nwennisha. Dan <l-m>l-aħħar</l-m>, tkellimt <l-m>mal-artist</l-m> u <l-m>l-kittieb</l-m> Aimé Dabbadie dwar <l-m>il-prostetika</l-m> li niġu mċaħħda minnha fi tfulitna u li mmorru nixtruha <l-m>bil-moħbi</l-m>, nisirqu <l-m>l-flus</l-m> biex inkunu nistgħu nixtru <l-m>l-logħob</l-m> jew <l-m>il-ħwejjeġ</l-m> li ħadd ma ried itina. Qalli li forsi wasal <l-m>iż-żmien</l-m> biex immur nixtri leotard jien — li forsi dak hu <l-m>l-uniku</l-m> mod li bih nista nerġa’ nsib <l-m>il-kisra</l-m> u nsewwi <l-m>l-qasma</l-m> psikika ta’ tfuliti. Imma m’iniex ċert jekk għandix <l-m>il-kuraġġ</l-m> nerġa’ mmur hemm — nibża’ li issa laħaq tbattal dak <l-m>il-post</l-m>, li ma nsib <l-m>l-ebda</l-m> suġġettività tistennieni, li nsib biss <l-m>il-vojt</l-m>, <l-m>is-skiet</l-m>, <l-m>il-baħħ</l-m>, <l-m>il-ħajbu</l-m> ta’ psike maqsuma u deżiderju mkisser. U minn dan <l-m>il-post</l-m> maqsum nibda nħoss għal ommi meta naqra <l-m>l-mod</l-m> kif kien qed ikellimha u jipprova jikkontrollalha ħajjitha Otman; inħoss li forsi anki hi kienet tbati mingħajr ma titkellem dwar <l-m>il-qsim</l-m> psikiku <l-m>fir-rigward</l-m> ta’ ġisimha, u <l-m>l-imġiba</l-m> ta’ ġisimha <l-m>fid-dinja</l-m>. Inħoss li, forsi bħali, għamlet ħajjitha tħares lejha nnifisha minn għajn iddur madwar rasha li <l-m>l-ħin</l-m> kollu tberraq u tara jekk <l-m>il-pass</l-m> hux newtrali jew maskili wisq, jekk <l-m>il-leħen</l-m> hux baxx jew aħrax, jekk <l-m>il-mossi</l-m> u <l-m>l-mutetti</l-m> humiex ikkontrollati jew goffi u bla grazzja, jekk hux qed tkun kalma jew vjolenti u aggressiva kif kien mistenni li jkun raġel <l-m>fil-klassi</l-m> tagħha, jekk kinitx qed issib refuġju <l-m>fix-xorb</l-m> meta toħroġ <l-m>ix-xamma</l-m> ta’ problema, jekk <l-m>il-ġenerożità</l-m> tagħha kinitx kumpens għall-maskulinità bħalma sħabi ġieli jikkummidjaw u jdaħħqu biex jikkumpensaw għall-fatt li jaqilgħuh f’sormhom. Biss inħoss ukoll <l-m>it-toqol</l-m> jeħfief meta nipprova ngħaqqad <l-m>l-ewwel</l-m> memorji tiegħi u nara kemm <l-m>il-maskulinità</l-m> u <l-m>l-liżbjaniżmu</l-m> buċċ li ħaddnet għenuha; jekk mhux eżattament biex toħroġ <l-m>mill-klassi</l-m> li twieldet fiha, għall-inqas għenuha tibni habitus sekondarju biex lili trabbini konxju ta’ kemm hi tqila <l-m>d-dominanza</l-m> maskili <l-m>fil-milieu</l-m> ta’ niesi. Jien, <l-m>min-naħa</l-m> tiegħi, kont dejjem konxju li <l-m>t-tfal</l-m> huma faxxisti <l-m>fl-insistenza</l-m> tagħhom li jridu kollox jibqa’ <l-m>l-istess</l-m> anki jekk huwa ħażin għalihom jew għan-nies ta’ madwarhom, li <l-m>l-qagħda</l-m> ta’ ġismi, leħni, u għemili <l-m>fid-dinja</l-m> kienu <l-m>tad-daħq</l-m> għax kienu differenti <l-m>mill-mod</l-m> ta’ kif dawn <l-m>it-tfal</l-m> osservaw <l-m>id-dinja</l-m>, interjorizzawha u rriproduċewha. Kont naf ukoll, però, li <l-m>l-effemminiżmu</l-m> kien tarka tajba għalija, li felħet taqla’ ħafna biex tipproteġi dak li kien hemm moħbi warajha — il-biża’ li xi ħadd jgħajjarni b’li jien Libjan. Meta kbirt u bdiet issir moda <l-m>l-maskulinità</l-m> fil-milieu queer, għal ħafna minna — bħal ħafna liżbjani buċċ u rġiel trans — il-maskulinità li <l-m>l-iktar</l-m> faċli naċċedu għaliha ma kinitx waħda sofistikata u erudita u kolta imma dik li nsibu mdawra magħna kullimkien, <l-m>il-maskulinità</l-m> tal-klassi <l-m>tal-ħaddiema</l-m>. Meta bdejt nittrasforma <l-m>l-grammatika</l-m> ta’ ġismi, nibdel leħni, kif nimxi, kif inpejjep, kif nerfa’ <l-m>l-ħadid</l-m> il-gym, kif nisma’<span class="pullsemi">,</span> kif inpoġġi, kif nilbes, kif inħares, kif nippreżenta <l-m>r-rwol</l-m> sesswali tiegħi, kif nirraġuna, kif nikkontrolla <l-m>l-emozzjonijiet</l-m> tiegħi, kif niżfen, kif nixħet <l-m>il-ħars</l-m> tiegħi — hemmhekk indunajt li meta inti ġġissem <l-m>il-maskulinità</l-m> dominanti, <l-m>is-soċjetà</l-m> troddlok dividend enormi, tissanzjonak, saħansitra tibda tinteressa ruħha f’min int, f’kif taħxi. Tasal anki tinsa <l-m>l-eterosesswalità</l-m> tagħha u tibda tissaltja biex tilgħab miegħek. Bdejt ninduna li allura <l-m>l-istigma</l-m> mhix lejn <l-m>l-omosesswalità</l-m> nnifisha imma lejn <l-m>il-femminilità</l-m> fil-ġisem meqjus maskili. Kien b’dan <l-m>il-ħsieb</l-m> li rnexxieli ntaffi ftit <l-m>mill-biża</l-m>’ li kelli li ommi kienet għaddiet minn qsim psikiku enormi, li għexet f’habitus maqsum kif kont għext jien, għax indunajt li forsi <l-m>l-liżbjaniżmu</l-m> buċċ kien taha ftit <l-m>mid-dividend</l-m> li <l-m>s-soċjetà</l-m> lesta tagħti lil dak li huwa <l-m>l-espressjoni</l-m> ta’ kulma hu sanzjonat.</p>
<p class="break"><span class="initial"><span class="dropcap drop-F">F</span>ittixt</span> fuq li fittixt bijografiji jew djarji ta’ Maltin jew barranin li kienu jaħdmu <l-m>mal-kumpaniji</l-m> taż-żejt biex nipprova nifhem <l-m>x’kien</l-m> qed jagħmel Otman, fejn kien qed jgħix, jekk kinitx ħaġa komuni li <l-m>l-irġiel</l-m> kienu jibagħtu <l-m>l-ittri</l-m> lil nieshom.<em> </em>Imma ma sibt xejn u allura jkolli nerġa’ ndur għal kliem Godwin. Kliemu jibda jimla ftit <l-m>mil-lakuni</l-m> tal-ittri ta’ Otman. Qalli li meta wasal <l-m>il-Libja</l-m>, <l-m>fl-1972</l-m>, <em><l-m>it-triq</l-m> tal-airport <l-m>il-qadim</l-m> kienet kollha refuġjati <l-m>fit-tined</l-m>, imdawra <l-m>bil-pjanċi</l-m> tal-fdiewex. Kienu għadhom qed jibdew jgħixu suret <l-m>in-nies</l-m>, avolja meta Gaddafi beda jtihom <l-m>id-djar</l-m>, kienu jdaħħlu <l-m>l-annimali</l-m> kollha u jtellgħuhom fuq. Dak <l-m>iż-żmien</l-m> ma kien hemm kważi xejn. Fi żmien Sanusi, kien ġie xi ħadd minn Dubai u qalilhom li Tripli setgħet tkun <l-m>il-ġawhra</l-m> tal-Afrika u qalilhom li ried jagħmilha bħal Dubai. Fejn hemm <l-m>il-Kastell</l-m> kien diġà qed jaqa’ u <l-m>l-Pjazza</l-m> l-Ħadra kienu radmuha. Qabel kien hemm mina bejn <l-m>il-Kastell</l-m> u <l-m>l-baħar</l-m> u kien hemm skoss statwi ta’ rġiel u nisa <l-m>tal-irħam</l-m> b’sidirhom maqtugħ jew <l-m>bil-parti</l-m> tagħhom iċċippjata. Mutetti <l-m>tat-Taliban</l-m>. <l-m>L-ilma</l-m> kien jidħol <l-m>sal-istatwa</l-m> tal-għażżiela u <l-m>l-vapuri</l-m> kienu jaslu <l-m>s’hemm</l-m> għax <l-m>il-baħar</l-m> kien jibqa’ dieħel <l-m>sal-arkati</l-m>. Imma radmuh kollu. Kien hemm ukoll qasab <l-m>il-melħ</l-m> u għasafar ipassu. Kien hemm palazz u ħabs ukoll imma neħħew kollox biex għamlu dak li hemm illum. Naf għax kont immur nagħmel ġurnata jew tnejn Tripli anki qabel niġi lura Malta. <l-m>L-istatwa</l-m> tal-għażżiela issa kissruha waqt <l-m>il-gwerra</l-m> ċivili. Jien kont Waħa, Gialo, fuq <l-m>in-naħa</l-m> ta’ ġewwa <l-m>tal-Libja</l-m>. Meta wasalt, kont nikteb ittra lil Rosie kważi kuljum u ġieli kont ninżel xi jumejn Tripli u mmur <l-m>il-posta</l-m> u nibgħatha minn hemm. Ifhem, <l-m>il-Waħa</l-m> kien hemm post fejn stajt tmur u titfa’ <l-m>l-ittri</l-m> u mbagħad jiġu jagħżluhom u joħduhom lejn Tripli — imma ħafna drabi kienu jintilfu. Kelli ħabta ninżel Tripli u mmur nibgħat <l-m>l-ittri</l-m> mill-uffiċċju postali, fejn kien għad hemm <l-m>il-katidral</l-m>. Niftakar darba ġejt Malta fuq brejk u meta tlajt lura, sibt <l-m>il-qalb</l-m> ta’ Ġesù u Marija maqlugħin, u fuq, minflok <l-m>is-salib</l-m> tellgħu <l-m>l-qamar</l-m> u <l-m>l-istilla</l-m>. Kont immur <l-m>l-uffiċċju</l-m> postali biex nibgħat <l-m>l-ittri</l-m> jew meta ridt nagħmel xi telefonata. Tmur hemm. Toqgħod tistenna. U mbagħad jgħajtulek. “Kabina tlieta.<span class="pullsemi">”</span> </em>Naħseb ftit u ninduna li Otman qatt ma jsemmi li ċemplilha — kien jiktbilha biss. <em>Spiss, imma, meta kont nikteb <l-m>l-ittri</l-m> għal Malta, kont nibgħathom ma’ xi ħadd ġej għax jekk kont nibgħat ittra u nagħmlilha ħafna bolol biex tasal malajr, inqas kienet tasal. Forsi kienu jaħsbu li fiha xi ħaġa.</em></p>
<p>Nistaqsih fuq <l-m>il-pagi</l-m> li kienu jaqilgħu u fejn kienu joqogħdu. Kliem Godwin jiġi malajr, <l-m>il-memorja</l-m> mimlija u ġieli tiġri bih, jassoċja <l-m>l-andament</l-m> politiku ta’ Gaddafi ma’ dak li kien qed jgħix hu meta jitla’ jaħdem <l-m>il-Libja</l-m>, ma’ kif <l-m>il-Maltin</l-m> kienu meqjusa fuq <l-m>il-post</l-m> tax-xogħol, <l-m>mal-mod</l-m> ta’ kif <l-m>il-Libjani</l-m> bdew jemanċipaw ruħhom <l-m>bil-mod</l-m> il-mod wara li Gaddafi nnazzjonalizza <l-m>l-industrija</l-m> taż-żejt u taha f’idejn <l-m>l-NOC</l-m>. <em>Kien hemm tliet tipi ta’ payroll</em>, qalli Godwin.<em> <l-m>Il-Libjani</l-m> kienu jitħallsu <l-m>bid-dinar</l-m>, <l-m>l-Ewropej</l-m>, inklużi aħna, nitħallsu <l-m>bl-isterlina</l-m>, u mbagħad kellhom <l-m>l-Amerikani</l-m> u <l-m>l-Kanadiżi</l-m> bid-dollaru. Kellhom ukoll <l-m>l-aġġustament</l-m> għall-għoli <l-m>tal-ħajja</l-m>. Lilna <l-m>l-Maltin</l-m> kienu jqisuna bħala Ewropej mhux Għarab, biss jekk kont tmur <l-m>il-Libja</l-m> u taqbad taħdem ma’ kumpanija minn hemm stess, kienu jħallsuk <l-m>bid-dinari</l-m> Libjani avolja Malti. Imma kien hemm Filippin, pereżempju, li kien jagħmel <l-m>l-istess</l-m> xogħol tiegħi imma kien jitħallas inqas: kien jieħu 800 sterlina <l-m>fix-xahar</l-m> biss minħabba <l-m>l-cost</l-m> of living ta’ pajjiżu u jħallsulu <l-m>l-passaġġ</l-m> kull tliet xhur biex jaġevolawh. Meta <l-m>l-Libjani</l-m> ddeċidew li jibdlu <l-m>d-dinar</l-m>, jiġifieri meta ġabru <l-m>d-dinari</l-m> l-qodma, kien hemm min ħa <l-m>l-bank</l-m> xkejjer <l-m>tas-siment</l-m> mimlijin flus <l-m>tal-karti</l-m> fuq dahru. Xkejjer fuq xkejjer <l-m>tas-siment</l-m> ippakkjati kollha flus. </em>Nistaqsih minn fejn kienu jġibuhom dawk <l-m>il-flus</l-m> kollha: <em>kien hemm min kellu <l-m>l-ħwienet</l-m>. Kien hemm ukoll <l-m>il-bdiewa</l-m>. Fi żmien <l-m>ir-re</l-m>, <l-m>il-Libja</l-m> kien hemm min għamel kemxa flus sew u <l-m>fis-suq</l-m> kont issib li trid. Biss meta daħal Gaddafi, sab pajjiż fqir, mitluq, mimli raba’ u tribujiet; bini ftit li xejn kien hemm u <l-m>s-sistemi</l-m> tal-iggvernar ma kienu jeżistu mkien. Imma <l-m>fl-ewwel</l-m> snin wara <l-m>l-kolp</l-m> ta’ stat <l-m>tal-1969</l-m>, bdew jidħlu <l-m>l-flus</l-m> taż-żejt bħar-ramel. Gaddafi bena <l-m>l-isptarijiet</l-m>, beda jagħti <l-m>l-edukazzjoni</l-m>, <l-m>id-djar </l-m>— kollox b’xejn. Ried iġib <l-m>il-Libja</l-m> fuq <l-m>il-livell</l-m> tal-pajjiżi <l-m>tal-Golf</l-m>. Imma <l-m>fl-istess</l-m> ħin beda jżarma <l-m>l-partiti</l-m>. Qalilhom li <l-m>d-demokrazija</l-m> ma setgħetx taħdem hemm. Kiteb <l-m>il-Ktieb</l-m> l-Aħdar u għamel sistema li sejħilha <l-m>al-Ġamaħirija </l-m>— stat <l-m>tan-nies </l-m>— bil-kungressi u <l-m>l-kumitati</l-m> li suppost kienu ta’ kulħadd, fejn kulħadd seta’ jitkellem. Imma <l-m>fil-verità</l-m>, min kien jgħid kelma kontra, kienu jisparixxuh. U għal ta’ xejn Gaddafi pprova jagħmel alleanzi ma’ kulħadd — mal-Eġittu, <l-m>it-Tuneżija</l-m>, <l-m>l-Alġerija </l-m>— għax kollha waqgħu. <l-m>Fl-aħħar</l-m> kien qal: “ħa nimxi lil hinn <l-m>mill-Pan-Arabiżmu</l-m> u mmur lejn <l-m>il-politika</l-m> Pan-Afrikana.<span class="pullsemi">”</span> U minn hemm beda jagħti <l-m>l-flus</l-m> lil min idoqqlu — Idi Amin, <l-m>il-kapijiet</l-m> tal-Mali, <l-m>in-Niġer</l-m>. Imma kulħadd beda jibża’ minnu. <l-m>Il-Punent</l-m> speċjalment. <l-m>Fl-aħħar</l-m> tas-snin tmenin beda jbiddel fehmtu, ried jilliberalizza ftit — sa beda jeħles ftit <l-m>mill-priġunieri</l-m> politiċi, fetaħ ftit għat-turiżmu, saħansitra beda jitkellem fuq drittijiet ċivili. Imma mbagħad kien hemm <l-m>il-bomba</l-m> ta’ Lockerbie u daqshekk. Poġġewlu <l-m>s-sanzjonijiet</l-m> u, bħal kollox, waqaf u mar lura għal kif kien.</em></p>
<p>Ngħidlu li <l-m>bis-sanzjonijiet</l-m> il-Punent għamel ħerba <l-m>mil-Libja </l-m>— li kont tħossha sew kemm meta kont tmur <l-m>is-supermarket</l-m> u ssib <l-m>l-ixkafef</l-m> vojta, kif ukoll meta tiġi Malta u tiltaqa’ <l-m>mal-Libjani</l-m> li kellhom leblieba biex jiġu jixtru kollox minn hawn: kaxxi <l-m>tal-jelly</l-m> tal-Foster Clark, għaġin <l-m>tal-Master</l-m>, trab <l-m>tal-ħalib</l-m> għat-trabi, mediċini, kotba <l-m>tal-iskola </l-m>— kollox kont tara fuq <l-m>il-vapur</l-m> tal-Libja meta kienu waqfu <l-m>t-titjiriet</l-m>. Ngħidlu li <l-m>l-Punent</l-m> warrabha <l-m>lil-Libja</l-m>, qafel <l-m>lil-Libjani</l-m> ġo ħabs ekonomiku u kulturali, ħalliehom hemm ifendu għal rashom imwarrbin, imwerwrin li se jimirdu u mhux se jsibu mediċini biex jikkuraw lilhom infushom jew lil uliedhom, ħalliehom jegħrqu <l-m>fil-paranojja</l-m> u <l-m>s-sorveljanza</l-m> interna għax dejjem hekk jiġri <l-m>bis-sanzjonijiet </l-m>— il-ġirien iduru għal xulxin. <em>Ftit qabel qatluh lil Gaddafi,</em> ikompli jgħidli Godwin,<em> kien hemm skoss supermarkets li kienu <l-m>tat-tifla</l-m> tiegħu Ajxa Gaddafi. Kellha xi tliet supermarkets: wieħed Giorginpopoli fejn kienu joqogħdu <l-m>l-Amerikani</l-m>. Intom tgħidulu Gargarex issa. <l-m>L-ewwel</l-m> mara kienet ners — apparentament, kienet marret tgħidlu li se jivvalenawh, u ftit wara żżewwiġha. Gaddafi, jekk kont wieħed minn tiegħu, sinjurun kien jagħmlek. Fuq <l-m>ir-rigg</l-m>, meta <l-m>t-tmexxija</l-m> tal-kumpaniji <l-m>taż-żejt</l-m> ġiet nazzjonalizzata, kien hemm drabi meta jekk <l-m>il-ħaddiema</l-m> Libjani stess ma kinux ikunu kapaċi għal xogħolhom — pereżempju, ikollok wieħed b’kuntratt ta’ driller imma jekk terħilu waħdu jkissirlek <l-m>ir-rigg</l-m> kollu — kienu xorta jtuh <l-m>il-paga</l-m> ta’ driller imma mbagħad jeħilsu minnu u jgħidulu li jista’ ma jidħolx għax-xogħol. Uħud minnhom kienu jmorru Tripli, oħrajn kienu jibqgħu hemm ma jagħmlu xejn. Imma kien hemm dawk li kienu jmorru <l-m>t-Turkija</l-m> jġibu <l-m>l-affarijiet</l-m> u saru sinjuruni. Meta kien hemm <l-m>l-embargo</l-m> saħansitra kienu jiġu hawn jixtru <l-m>s-sigaretti</l-m> u <l-m>l-bottijiet</l-m> tal-preserve mingħandna — għall-inqas sakemm <l-m>il-Mossad</l-m> qatlu lil Fatħi Xaqaqi. Meta sabuh ħiereġ <l-m>mid-Diplomat</l-m> ta’ <l-m>Tas-Sliema</l-m> u mlewh bullets minn fuq mutur, Guido De Marco kien konvint li Gaddafi kien jaf <l-m>biż-żjara</l-m> ta’ Xaqaqi f’Malta, avolja kien hawn <l-m>bil-moħbi</l-m>, u allura bħal beda jwaħħal fih. U <l-m>l-Libja</l-m> bil-Malti ngħidu qatgħet <l-m>il-bajd</l-m> biex tinki ’<l-m>l-mara</l-m>. U mindu ġara hekk, biex tmur Tripli kienet uġigħ ta’ ras, basta hawn bieb u għatba. Bdejna nużaw <l-m>il-vapuri</l-m> Taljani għax <l-m>it-titjiriet</l-m> twaqqfu — konna mmorru <l-m>bit-Toletela</l-m>, <l-m>il-Garnata</l-m>, jew <l-m>il-Hanaa</l-m>. U mbagħad bdew jidħlu ħafna mingħand <l-m>il-Griegi;</l-m> il-Griegi kienu bully għax kont titlobhom <l-m>l-alkoħol</l-m> u kienu jtuk flixkun <l-m>tal-ilma</l-m> mimli vodka jew gin. Biss <l-m>fir-Ramadan</l-m> kienu jieqfu biex ma jmurx jiġi xi Libjan jieħu boqqa minnu għax jaħsbu ilma. <l-m>Il-Kanadiżi</l-m> ġieli kien ikollhom xi ħabib li kien jimlielhom <l-m>l-ispirti</l-m> fil-bottijiet <l-m>tal-juice</l-m>. Ċerti affarijiet <l-m>fl-aħħar</l-m> kienu jħalluk ittellagħhom; jien, pereżempju, kont ngħidlu <l-m>x’għandi</l-m> mill-ewwel biex ma joqgħodx idaħħal idu <l-m>fil-basket</l-m>. <l-m>Fl-aħħar</l-m> anki suppressat <l-m>tal-beef</l-m> kont issib u prodotti <l-m>tal-ħasil</l-m> mill-Italja. U <l-m>fl-ewwel</l-m> snin li bdejt nitla’<span class="pullsemi">,</span> Gaddafi kien beda jqassam <l-m>il-proprjetà</l-m> lill-familji, pereżempju <l-m>l-vilel</l-m> tat-Taljani li kienu joqogħdu fihom <l-m>l-Amerikani</l-m> sakemm telqu. Meta Gaddafi ħareġ <l-m>bil-one</l-m> house one family, dawn li kellhom għaxar vilel kienu bdew jinkwetaw sew li se joħodhomlhom. Allura <l-m>x’għamlu</l-m>, bdew iżewġu <l-m>lit-tfal</l-m> għax inkella joħdilhom <l-m>id-djar</l-m>. Qabel, jekk ma jaċċettax missierha, ma kienx jirnexxilek tiżżewweġ. Imma Gaddafi kien bidel <l-m>il-liġi</l-m> biex meta koppja riedu jieħdu ’l&nbsp;xulxin, missierha ma setax jindaħlilha. Għalina <l-m>l-ħaddiema</l-m> taż-żejt, imma, kien hemm akkomodazzjoni <l-m>tal-ġebel</l-m>, però mhux kulħadd kien joqgħod <l-m>fl-istess</l-m> post. Jien qatt ma rqadt f’kamp jew fi trailer jew f’xi villa meta kont xogħol <l-m>il-Libja</l-m>. Imma kull meta kont inkun hitch, dejjem qgħadt ġo waħda <l-m>mid-djar</l-m> ta’ sular wieħed, sempliċi, li kien ikun hemm viċin u dejjem <l-m>bil-mixi</l-m> mort <l-m>il-post</l-m> tax-xogħol. </em>Hawnhekk Godwin intefa’ jpinġi <l-m>l-pjanta</l-m> ta’ kif kienet tkun imqassma <l-m>l-akkomodazzjoni</l-m>, fejn kienu <l-m>l-bibien</l-m> u <l-m>t-twieqi</l-m>, <l-m>is-salott</l-m>, <l-m>il-kċina</l-m>, <l-m>il-common</l-m> area.</p>
<p><em><l-m>Fis-sebgħinijiet</l-m></em> <em>ma tantx konna nitħalltu <l-m>mal-Libjani </l-m>— kienu qishom jibżgħu. Imma mbagħad meta <l-m>l-maintenance</l-m> coordinator għamluh Libjan, u <l-m>s-suprintendent</l-m> ukoll għamluh Libjan, <l-m>il-Libjani</l-m> tellgħu <l-m>l-ġwienaħ</l-m> bħall-anġli. Kien hemm Libjani edukati ħafna — kien hemm min ma kienx. Jien, pereżempju, kont irrakkomandajt wieħed, Fatħi Omar, imma beżaqli <l-m>fis-sunnara</l-m> għax kien jisker. Issa dan kellu tifla avolja kien għadu żgħir ħafna. Kienu bagħtuh jistudja <l-m>l-Ingilterra</l-m> imma kien imur jixrob u jisker — u ġie lura biċ-ċertifikat imma ma kienx jiswa karlin għax iċ-ċertifikati kienu jtuhomlhom biex jibqgħu jibagħtulhom <l-m>l-istudenti</l-m>. Dak <l-m>iż-żmien</l-m> kien hemm ukoll Amerikan, miżżewweġ waħda <l-m>mit-Trinidad;</l-m> kienu għamluh maintenance coordinator u dan li mar <l-m>l-Ingilterra</l-m>, darba nsibu hemm bilqiegħda <l-m>fl-uffiċċju</l-m> u qalli: “this chair makes you powerful; from now on I’m in charge.<span class="pullsemi">”</span> Ġie <l-m>l-Amerikan</l-m> u qalli iva, issa hu laħaq. Dan <l-m>l-Amerikan</l-m> imma kien jilagħqilhom sormhom sew, anki jiekol magħhom kien. Meta kien hemm <l-m>l-Amerikani</l-m>, <l-m>fil-kċina</l-m> konna noqogħdu linja għalina u linja għall-Għarab, peress li huma jieklu <l-m>l-ikel</l-m> tagħhom. Imma meta ħadha <l-m>l-NOC</l-m>, biddluha u għamlu linja waħda biss — li jieklu huma trid tieklu inti. Jekk ma tħobbx <l-m>il-ħaruf</l-m>, ara <l-m>x’se</l-m> tagħmel! Insomma, meta qalli hekk, qbadt <l-m>il-bagalja</l-m>, mort biddilt, u staqsejtu: “what do you want me to do?” Weġibni: “grab the broom and sweep.<span class="pullsemi">”</span> Issa dan, kull darba li kienu jċemplulu u jqabbduh jagħmel xi ħaġa, speċjalment billejl, lili kien iċempel <l-m>l-ewwel</l-m>, għax jew dejjem meqrud <l-m>bil-ħaxixa</l-m> kien ikun, jew dejjem <l-m>fis-sakra</l-m> għax kien jiddobba xi flixkun mingħand xi ħadd. Ħaxixa kien hemm kemm trid. Kien hemm ieħor, Aħmad, ittih xi ttih jibilgħu; kollox, anki pilloli — kollox jibla’<span class="pullsemi">;</span> jekk <l-m>it-tabib</l-m> kien itih <l-m>il-pilloli</l-m>, flok tnejn kien jibla’ pakkett. Darba kellna mess hall, u kien hemm żewġ Libjani kont ngħaddilhom <l-m>ix-xogħol</l-m>, u kont bgħatthom isewwu airconditioner li kien <l-m>fil-kamra</l-m> ta’ fuq. Meta tlajt ħdejhom insibhom ipejpu <l-m>l-ħaxixa</l-m>. Inżilt. Mort għand amministratur Libjan u qalli jekk terġa’ taqbadhom, ejja. Darb’oħra niftaħ <l-m>il-kaxxa</l-m> tal-għodda u nsib biċċa blokka daqsiex; imma wieħed minnhom, ċertu Ħakim Mussadajk, kellu ħuh li kien kaptan fuq vapur ġej u sejjer <l-m>it-Turkija</l-m>. Jien mort ngħid <l-m>lill-amministratur</l-m> li dan kellu biċċa blokka daqsiex <l-m>fil-bagalja</l-m> tal-għodda u qalli li kien se jkellmu hu stess fuqha. Imma xħin ħriġt <l-m>mill-uffiċċju</l-m>, sabni wieħed u qalli: tista’ tiġi miljun darba għax dak ħadd ma jmissu. Dak taf min hu ħuh? Dak ħuh wieħed <l-m>mill-hitmen</l-m> ta’ Gaddafi. Kien qalli li ġieli Gaddafi kien jibagħtu xi mkien joqtol lil xi wieħed minn dawk li kien isejħilhom klieb <l-m>tat-triq</l-m>, li kienu ħarbu u marru <l-m>l-Italja</l-m> jew ġew hawn Malta. Darba kont ma’ Ħakim <l-m>fil-karozza </l-m>— konna sejrin <l-m>id-dar</l-m> tagħhom, viċin ta’ fejn kien joqgħod Gaddafi għax missieru kien imlaħħaq sew, wieħed minn ta’ ġewwa. U xħin wasalna viċin, <l-m>is-security</l-m> waqqfuna u lili talbuni <l-m>l-bitakka</l-m>, jiġifieri <l-m>l-ID</l-m> card. Ħakim mar ikellem lil ħuh u qallu li lili kienu waqqfuni. Ħuh ġie ħażin <l-m>mill-ewwel</l-m> u ħareġ għalih. <l-m>L-uffiċjal</l-m> twerwer. Bdejt nisimgħu jiskuża ruħu waħda f’waħda: sammaħli, sammaħli! Kien mar fuqu u qallu li meta jġibu lil xi ħadd <l-m>id-dar</l-m>, iġibuh għax ikunu jafdawh u li ma kienx hemm għalfejn jistaqsihom għad-dokumenti. Kien qallu li jien Malti u li ġabuni f’darhom għax jistmawni. Ħakim kien telaq minn magħna u ħsibt li ma kontx se nerġa’ narah imma arrali għax kull fejn kont immur, kont insibu — anki <l-m>l-ajruport</l-m> kien jaħdem.</em></p>
<p>Meta staqsejtu jekk qatt marx Taġura, qalli li kellu xi ħbieb minn hemm u spiss kienu jistidnuh, jew jaqbad u jmur iżurhom. <em>Kont inħobb immur għand xi ħbieb jew Tarħuna, fejn <l-m>it-Taljani</l-m> kellhom għelieqi kbar <l-m>tal-għeneb</l-m>, jew Taġura, fejn kont immur biex nara <l-m>t-tajr</l-m>. Spiss kont infittex kotba fuq <l-m>l-għasafar</l-m> imma qatt ma rnexxieli nsib xejn. Kull tajra li kont nara kont nistaqsi lil sħabi <l-m>x’inhi</l-m>. Batta, kienu jgħiduli. Żarżura. Marija Madonna <l-m>t-Taljani</l-m> ma indenjawx ruħhom jiġbru din <l-m>l-informazzjoni</l-m>? Jien kelli missieri dejjem jiġri <l-m>fir-raba</l-m>’ allura kont naf <l-m>il-kliem</l-m> ta’ kważi kollox u ġieli kont nifhimhom. <l-m>Id-dorbi</l-m> raġel kannella; <l-m>il-mara</l-m> ħadra. Xaħmet <l-m>l-art</l-m> dejjem kont naf li jwelled mhux ibid għax missieri kien itihulna biex naqilgħulu snienu biex ma jigdimniex — issa ħalliha li ma kienx ikun jista’ jiekol. Imma dak kien żmien ieħor. Jien kont immur nonsob għall-pitirrossi; illum jiddispjaċini u ’qas nimmaġina — imma meta kont tifel allaħares kont tgħid le għax tgħidx kemm jgħajruk li għandek <l-m>is-sinifiteti</l-m>. U <l-m>l-għasafar</l-m> ġieli jġibulek qalbek żbiba tarahom f’dak <l-m>il-ħmieġ</l-m>. Għax <l-m>il-kumpaniji</l-m> taż-żejt kienu jagħmlu <l-m>l-kanen</l-m>, jaqbdu <l-m>l-porvli</l-m> u jagħmlulhom miċċa, u meta jkun hemm <l-m>id-discharge</l-m>, <l-m>iż-żejt</l-m> itellgħuh, jgħadduh <l-m>mis-separator</l-m>, isaħħnuh biex <l-m>iż-żejt</l-m> jitla’ <l-m>fil-wiċċ</l-m> u <l-m>l-ilma</l-m> joqgħod <l-m>fil-qiegħ;</l-m> u <l-m>l-ilma</l-m> kienu jitfgħuh f’nofs <l-m>id-deżert</l-m>. Imma <l-m>fl-aħħar</l-m> waqqfuhom u kienu jġegħluhom jerġgħu jippumpjawh ’l&nbsp;isfel għax kienu qed jikkontaminaw <l-m>ir-ramel</l-m>. Meta kont immur Tarħuna, ġieli kont insib <l-m>l-għasafar</l-m> mimlijin żejt, min iferfer, min ġa miet. Kont insib ħafna osprey — bil-Malti ngħidulha arpa. Taqbad <l-m>il-ħut</l-m>. <l-m>Iż-żejt</l-m> kienet taħsbu ilma u tmur fuqu u tinqabad fih. Kellna wkoll ħafna siġar <l-m>tal-akaċja</l-m> u <l-m>l-ewkaliptu</l-m> li kienu ġebbieda għall-għasafar — kienu jiżirgħuhom kontra <l-m>l-Kibli</l-m>, biex meta jibda jonfoħ, <l-m>l-ewwel</l-m> ma jilqgħu jkunu dawn <l-m>is-siġar</l-m>. Bihom, qisu jmut <l-m>ir-riħ</l-m> u lanqas ramel ma jidħol. <l-m>Il-Kibli</l-m> ġieli jkollu forza qawwija sew; tank <l-m>tal-ħamsin</l-m> gallun kien <l-m>l-ewwel</l-m> ikaxkru, imbagħad jobormu u <l-m>fl-aħħar</l-m> itajru. Taf li meta tkun f’dak <l-m>l-ambjent</l-m>, <l-m>is-suf</l-m> ta’ widnejk jikber <l-m>bil-minuti</l-m> u <l-m>s-suf</l-m> ta’ mnieħrek <l-m>l-istess</l-m>? </em>Nidħqu <l-m>t-tnejn</l-m> li aħna u ngħidlu li ma nafux hux veru jew le. Jaqleb għajnejh bħal ried jgħidli li hu jaf għax tiegħu kien jikber malajr. U nkomplu nidħqu.</p>
<p class="break"><span class="initial"><span class="dropcap drop-J">J</span>ien</span> ġejt wiċċ imb wiċċ <l-m>mal-Libja</l-m> għal darb’oħra f’nofs <l-m>il-lejl</l-m> tal-31 ta’ Marzu 1979. <l-m>In-nanna</l-m> kienet għamlet <l-m>l-almu</l-m> kollu tagħha biex <l-m>il-grupp</l-m> ta’ Żużu w Pina joħduna magħhom <l-m>il-Birgu</l-m> biex naraw lil Gaddafi u Mintoff u nxejrulhom meta jgħaddu. Minn fuq <l-m>is-simenta</l-m>, daharna lejn <l-m>il-baħar</l-m> inħarsu lejn <l-m>il-munzell</l-m> ġebel <l-m>tal-qawwi</l-m> bejn <l-m>id-dgħajjes</l-m> u <l-m>l-faċċata</l-m> ta’ San Lawrenz qisu palk <l-m>tar-Rialto</l-m> ta’ Bormla, għajnejja ntefgħu jiffissaw fuq <l-m>l-atturi</l-m> protagonisti <l-m>tax-xeneġġat</l-m> tal-Ħelsien: David Gilchrist iniżżel <l-m>il-Union</l-m> Jack, Carmel Boxall jeħodlu b’idejh, Fredu Xuereb itella’ <l-m>l-bandiera</l-m> Maltija u Nardu Cauchi jdoqq <l-m>il-bugle</l-m>. F’daqqa waħda, beda <l-m>l-kant</l-m> korali <l-m>tat-tfal</l-m> Laburisti, tvenvnu <l-m>l-qniepen</l-m> u faqqgħu <l-m>l-murtali</l-m>, inkixfu <l-m>l-pasturi</l-m> tal-bronż u nxtegħlet <l-m>l-urna</l-m> bi fjamma akkanita. Bdew telgħin <l-m>il-politikanti</l-m> jitkellmu u jifirħu imma għajnejja inkullaw fuq dan <l-m>ir-raġel</l-m> twil, gustuż u smajjar liebes uniformi u beritta <l-m>tal-militar</l-m>. <em>Ara fejnu Gaddafi</em>, bdiet tirsisti <l-m>n-nanna</l-m>, <em>dak</em> <em>Gaddafi ara. Xejjirlu</em>. <l-m>In-nanna</l-m> qabditli driegħi <l-m>tal-lemin</l-m> u għollithuli biex inxejjirlu u ma riditx tħallihuli. Meta tfarfart u nannti kienet kisritha ma’ Gaddafi għax kien ħadha kontra Mintoff għax <l-m>it-Texaco</l-m> kienu ġew iħaffru għaż-żejt, fakkartha f’dakinhar li kienet ħaditni narah u nxejjirlu <l-m>l-Birgu</l-m>. Daħqana rrispondietni li ma kinitx <l-m>l-ewwel</l-m> darba li ħaditni narah; <l-m>fl-1973</l-m>, ftit xhur wara li kont twelidt, lil Gaddafi kienet ħaditni narah <l-m>l-ajruport</l-m> meta ġie Malta <l-m>l-ewwel</l-m> darba. Qaltli li meta niżlet <l-m>it-titjira</l-m> tiegħu kulħadd beda jgħajjat “Viva Gaddafi!”<span class="pull">,</span> u hi kienet qabditli idi tarija <l-m>tat-twelid</l-m> u xejrithieli lejn <l-m>l-ajruplan</l-m> tiegħu meta miss <l-m>mat-tarmak</l-m>. U waqt li qed nikteb tersaq lejja memorja <l-m>tal-keded</l-m> li kienu jieħdu nannti u oħtha Salvina meta kienu jaqbduha sew fuq <l-m>l-Iżrael</l-m>, nannti tiġġieled magħha tgħidilha li jagħmel sew Gaddafi jiqfilhom u oħtha Salvina tixrob <l-m>l-inbid</l-m>, titbaqbaq u tiħmar <l-m>bil-pressjoni</l-m> u tweġibha li missha tistħi tgħid hekk meta ommi kienet taqlagħha sew taħdem <l-m>mal-Lhud</l-m> issa li <l-m>l-Ingliża</l-m> telqet.</p>
<p>Gaddafi kien <l-m>fil-fatt</l-m> ġie Malta <l-m>l-ewwel</l-m> darba ftit wara <l-m>l-gwerra</l-m> li kienet faqqgħet <l-m>fil-ħarifa</l-m> tal-1973 u kissret <l-m>is-skiet</l-m> tal-Yom Kippur għal-Lhud, u <l-m>r-Ramadan</l-m> għall-Musulmani. <l-m>L-attakk</l-m> li beda <l-m>l-gwerra</l-m> seħħ proprju nhar Yom Kippur, li dik <l-m>is-sena</l-m> ħabat <l-m>fis-6</l-m> ta’ Ottubru. <l-m>L-Eġittu</l-m> u <l-m>s-Sirja</l-m> qasmu <l-m>l-fruntieri</l-m> li kienu tfasslu b’għadajjar <l-m>tad-demm</l-m> sitt snin qabel, imma din <l-m>id-darba</l-m> daħlu għaliha b’għan ċar: riedu mhux biss jieħdu lura <l-m>l-artijiet</l-m> li tilfu <l-m>fl-1967</l-m>, imma riedu wkoll jiġbru ġieħhom. Għal ftit, <l-m>il-mit</l-m> tas-superjorità militari <l-m>tal-Iżrael</l-m> kien għoddu kważi għosfor imma f’ħakka <l-m>t’għajn</l-m> l-attakki lura bdew ġejjin bla ħniena. <l-m>Il-gwerra</l-m> ma waqfitx <l-m>mal-aħħar</l-m> splużjonijiet; kompliet tinxtered fi spazji oħra: <l-m>fil-kurituri</l-m> tal-ministeri <l-m>taż-żejt</l-m>, <l-m>fil-kabinetti</l-m> tal-gvernijiet, <l-m>fil-polz</l-m> tal-ekonomija globali. <l-m>It-taqbid</l-m> mar lil hinn <l-m>mill-Kanal</l-m> ta’ Swejż u <l-m>l-Għoljiet</l-m> ta’ Golan u ddeffes <l-m>fil-laqgħat</l-m> tal-Ġnus Magħquda u <l-m>fil-kmamar</l-m> tas-salott <l-m>tal-borgiżi</l-m>, saħansitra daħal <l-m>fit-tankijiet</l-m> vojta <l-m>tal-karozzi</l-m> weqfin u abbandunati <l-m>fit-toroq</l-m> enormi ta’ Los Angeles <l-m>bir-radju</l-m> li baqa’ għaddej idoqq “Tie a Yellow Ribbon Round the Ole Oak Tree”<span class="pull">.</span> Minn kunflitt reġjonali, <l-m>il-konsegwenzi</l-m> bdew iħabbtu fuq <l-m>l-għatba</l-m> tal-pajjiżi kollha, b’mod partikolari dawk <l-m>tal-Punent</l-m>.</p>
<p><l-m>L-embargo</l-m> taż-żejt, iddikjarat <l-m>mill-produtturi</l-m> Għarab b’solidarjetà <l-m>mal-Eġittu</l-m> u <l-m>s-Sirja</l-m>, ma kienx biss riperkussjoni ekonomika imma wkoll messaġġ <l-m>mill-pajjiżi</l-m> tan-naħa <l-m>t’isfel</l-m> tal-globu li beda jidwi <l-m>fil-boroż</l-m> finanzjarji dinjija. Dak li għal għexieren ta’ snin kien kunflitt politiku fuq livell reġjonali, f’daqqa waħda ħasad <l-m>is-sistemi</l-m> globali, u kixef <l-m>l-illużjoni</l-m> li <l-m>l-ġeopolitika</l-m> setgħet qatt tkun separata <l-m>mill-ħajja</l-m> ta’ kuljum. <l-m>Il-kriżi</l-m> kienet tfakkira li <l-m>ż-żejt</l-m> qatt mhu materja newtrali, u li <l-m>l-ebda</l-m> gwerra ma tibqa’ fejn tibda. <l-m>Id-dinja</l-m> rranġat <l-m>it-termostati</l-m> u <l-m>l-politika</l-m> tagħha, imma kien hemm ħaġa iktar profonda li nbidlet. Minn Tripli sa Rjad, minn Washington sa Pariġi, <l-m>mill-ibħra</l-m> tal-Mediterran <l-m>sal-magni</l-m> strateġiċi <l-m>tal-Punent</l-m>, daħlet kuxjenza ġdida — adrenalina kiesħa, ansjetà siekta.</p>
<p><l-m>Fl-24</l-m> ta’ Novembru <l-m>tal-1973</l-m>, Gaddafi tar lejn Pariġi biex jiltaqa’ <l-m>mal-President</l-m> Georges Pompidou, ftit ġimgħat biss wara <l-m>l-Gwerra</l-m> tal-Yom Kippur u <l-m>l-bidu</l-m> ta’ din <l-m>il-kriżi</l-m> taż-żejt. Kien mument kruċjali għall-ġeopolitika globali: għall-pajjiżi Għarab produtturi <l-m>taż-żejt</l-m>, din ma kinitx biss kwistjoni ta’ provvista, imma waħda ta’ prinċipju. <l-m>Iż-żejt</l-m> beda jintuża bħala arma politika kontra dawk <l-m>il-pajjiżi</l-m> tal-Punent li kienu favur <l-m>l-Iżrael</l-m>. <l-m>Il-Libja</l-m> taħt Gaddafi kienet fost <l-m>l-iktar</l-m> pajjiżi radikali u artikolati <l-m>bit-talba</l-m> tagħha għal miżuri iktar qawwija kontra <l-m>l-Punent</l-m> u <l-m>fl-appelli</l-m> ta’ Gaddafi kważi ta’ kuljum għal solidarjetà <l-m>pan-Għarbija</l-m>, b’mod partikolari <l-m>fil-kwistjoni</l-m> tal-Palestina. Franza, taħt <l-m>il-mexxej</l-m> Pompidou <l-m>fit-tmiem</l-m> tal-karriera tiegħu, kienet wieħed <l-m>mill-ftit</l-m> pajjiżi Ewropej li żammew pożizzjoni relattivament newtrali — u f’xi każijiet anki forsi simpatetika <l-m>mal-Għarab </l-m>— f’<l-m>dal-kunflitt</l-m>. Għal Gaddafi, din bdiet tidher bħala opportunità tajba; forsi minnha seta’ jagħmel tentattiv strateġiku biex jibda jsaħħaħ <l-m>il-pożizzjoni</l-m> tal-Libja bħala protagonist reġjonali fi dramm globali, pajjiż li kapaċi jitkellem fuq <l-m>l-istess</l-m> livell ma’ potenzi Ewropej. Għal Franza, din kienet ukoll opportunità biex tħares <l-m>l-interessi</l-m> tagħha <l-m>taż-żejt</l-m>. <l-m>Fil-laqgħa</l-m> li kellhom Pariġi, Gaddafi u Pompidou kienu tħaddtu <l-m>fit-tul</l-m> dwar kwistjonijiet ta’ kummerċ, bejgħ <l-m>tal-armi</l-m>, u investiment f’infrastruttura Libjana — kollox <l-m>fil-qafas</l-m> ta’ kriżi li kienet qed iġġiegħel <l-m>lid-dinja</l-m> tirrevedi mhux biss <l-m>il-politika</l-m> barranija tagħha, imma wkoll <l-m>il-mod</l-m> kif tifhem <l-m>l-ekonomija</l-m>, <l-m>l-enerġija</l-m> u <l-m>r-relazzjonijiet</l-m> bejn <l-m>il-pajjiżi</l-m> tan-naħa ta’ fuq u dawk <l-m>tan-naħa</l-m> t’isfel. Għal Pompidou, li kien qed jiffaċċja sfidi ekonomiċi interni u pressjoni internazzjonali, <l-m>il-laqgħa</l-m> kienet tfisser pożizzjoni diplomatika b’saħħitha u indipendenti <l-m>mill-Istati</l-m> Uniti; għal Gaddafi kienet wirja ta’ poter — ta’ pajjiż minsi minn Alla imma b’rieda kbira u biżżejjed żejt biex iġiegħel <l-m>lill-kbar</l-m> jisimgħuh.</p>
<p><l-m>L-għada</l-m> li ltaqa’ ma’ Pompidou, jiġifieri <l-m>l-Ħadd</l-m>, 25 ta’ Novembru 1973, Gaddafi kien fuq titjira <l-m>tal-ajru</l-m> nazzjonali Libjana minn Pariġi għal Malta. <l-m>Mill-ġurnata</l-m> li ħa <l-m>t-tmexxija</l-m> tal-Libja f’idejh <l-m>fl-1969</l-m>, Gaddafi qatt ma kien żar Malta. Bosta kienu <l-m>ż-żjarat</l-m> uffiċjali u semiuffiċjali ta’ Maltin u Libjani <l-m>fiż-żewġ</l-m> pajjiżi; ftit ġranet qabel — ċjoè <l-m>fis-17</l-m> ta’ Novembru — Wistin Abela kien tella’ delegazzjoni biex tikkonvinċi ’<l-m>l-Gvern</l-m> Libjan jixtri 23% <l-m>tal-ishma</l-m> offruti <l-m>mis-Sea</l-m> Malta, <l-m>il-linja</l-m> tal-baħar Maltija. Imma Gaddafi qatt ma kien iltaqa’ ma’ Mintoff f’Malta. Godwin jgħidli li din <l-m>iż-żjara</l-m> tiegħu kienet sigrieta għall-aħħar: <em>ħadd ma kien mgħarraf li Gaddafi kien ftiehem ma’ Mintoff biex fi triqtu lura lejn Tripli minn Pariġi jieqaf Malta għal ġurnata. Imma <l-m>l-Ħadd</l-m> stess, fuq <l-m>ir-Rediffusion</l-m> u Television Malta, ingħata avviż importanti biex <l-m>is-suldati</l-m> tal-Gwardja <l-m>tal-Unur</l-m> u <l-m>l-banda</l-m> tal-Forzi Armati ta’ Malta jkunu <l-m>bil-lest</l-m> għal xi ordni li tista’ tingħatalhom. <l-m>L-għada</l-m> filgħodu ġew ordnati jmorru <l-m>l-barracks</l-m> ta’ St Patrick’s. Ftit qabel <l-m>is-sagħtejn</l-m> ta’ waranofsinhar, meta smajna li kien ġej Gaddafi, kulħadd beda jċempel lil xulxin biex nitilgħu Ħal Luqa. Meta wasalna, sibniehom iwaħħlu <l-m>l-bnadar</l-m> ta’ Malta u <l-m>tar-Repubblika</l-m> tal-Libja <l-m>mal-ġenb</l-m> tal-apron <l-m>tal-ajruport</l-m>. Ftit wara, bdew ġejjin għadd kbir ta’ pulizija pajżana <l-m>tad-DIK</l-m> li bdew ifittxu lil kulħadd. Milli jidher kienet ħarġet ordni biex iwaqqfu nies suspettużi li kienu qed iġorru xi bagalja. Domna nistennew imma. Kien hemm min telaq għax beda jsir <l-m>il-ħin</l-m> imma <l-m>l-folla</l-m> xorta baqgħet tikber. <l-m>Fl-aħħar</l-m>, għall-ħabta <l-m>tal-ħamsa</l-m> u nofs, rajna <l-m>l-ajruplan</l-m> tal-linja nazzjonali Libjana jinżel fuq <l-m>ir-runway</l-m>. </em>Gaddafi kien wasal Malta <l-m>fis-sitta</l-m> nieqes kwart ta’ filgħaxija. Skont filmati online <l-m>tal-AP</l-m> Archive ta’ dik <l-m>iż-żjara</l-m>, kien diġà dalam sew meta <l-m>l-ajruplan</l-m> miss <l-m>it-tarmak</l-m>. <em>Xħin Gaddafi ħareġ <l-m>mill-bieba</l-m> tal-ajruplan, <l-m>il-folla</l-m> bdiet issejjaħ ismu u tgħajjat “Viva Gaddafi!”</em> <em>Kien għadu raġel gustuż.</em> <em><l-m>In-nisa</l-m> kienu jgħidu li kien raġel sabiħ immens. Kellu ħalq snien ileqqu u tbissima kbira u mċarrta biex jikxifhom kollha. </em>Meta ħarist sew lejn <l-m>il-filmat</l-m>, indunajt li kien liebes <l-m>l-uniformi</l-m> militari formali <l-m>tal-Libja</l-m>, ħadra kulur <l-m>iż-żebbuġa</l-m>, maqfula sa fuq nett <l-m>bil-buttuni</l-m> kulur <l-m>id-deheb</l-m>, qmis u ngravata <l-m>tal-istess</l-m> kulur taħt, u <l-m>mal-ponot</l-m> tal-għenuq <l-m>tal-ġakketta</l-m>, żewġ strixxi ħomor bi stilla kulur <l-m>id-deheb</l-m> fuq kull waħda. Fuq <l-m>in-naħa</l-m> tax-xellug ta’ sidru, kien hemm imwaħħla <l-m>d-dekorazzjoni</l-m> formali tiegħu u fuq spallejh <l-m>id-dekorazzjoni</l-m> tal-kariga. Kien liebes beritta <l-m>bil-pizz</l-m>, <l-m>tal-istess</l-m> kulur <l-m>tal-uniformi</l-m>, bi strixxa ħamra <l-m>mad-dawra</l-m>. Fuq quddiem kellha arma <l-m>bix-xwabel</l-m> u <l-m>l-ajkla</l-m> u <l-m>l-pizz</l-m> innifsu kien iswed ileqq. <em>Ġie liebes <l-m>l-uniformi</l-m>, mhux <l-m>bil-libsa</l-m> tradizzjonali Għarbija kif kien magħruf li għamel meta mar Londra. Kien qed jipprova jagħti xejra ta’ mexxej kontra <l-m>l-elitiżmu</l-m> politiku, li kien wieħed viċin <l-m>tal-poplu</l-m>. </em>U forsi li qalli Godwin kien minnu għax <l-m>l-għada</l-m>, <l-m>il-gazzetti</l-m> ħabbru li meta Gaddafi ħareġ <l-m>mill-ajruplan</l-m> mal-Ambaxxatur Tulti, iħares ’il&nbsp;fuq lejn <l-m>in-nies</l-m> li ġew jilqgħuh b’għajjat ta’ ferħ, nesa <l-m>l-protokoll</l-m> u <l-m>l-programm</l-m> li kien hemm imħejjin għalih, resaq lejn <l-m>il-mijiet</l-m> ta’ nies li nġabru għalih, għaqqad idejh u sellmilhom b’solidarjetà. <l-m>L-għajjat</l-m> ta’ “Viva Gaddafi!”<em> </em>beda jimla kullimkien. <l-m>Mill-filmat</l-m> jidher ċar li mar jilqgħu <l-m>l-Gvernatur</l-m> ta’ Malta Anthony Mamo bħala kap <l-m>tal-Istat</l-m>, akkumpanjat <l-m>mill-Gwardja</l-m> u <l-m>l-banda</l-m>. Gaddafi ġie Malta b’delegazzjoni enormi, u fost <l-m>l-uffiċjali</l-m> l-iktar viċin tiegħu, minbarra Tulti, kien hemm <l-m>il-Ministru</l-m> taż-Żejt u <l-m>l-Industrija</l-m>, u fost <l-m>il-Maltin</l-m> li kienu hemm <l-m>mal-Gvernatur</l-m> kien hemm <l-m>il-Ministru</l-m> tal-Ġustizzja u <l-m>l-Affarijiet</l-m> Parlamentari Anton Buttigieg, <l-m>is-Segretarju</l-m> tal-Uffiċċju <l-m>tal-Affarijiet</l-m> Barranin Maurice Abela, u uffiċjal <l-m>mill-Ambaxxata</l-m> Eġizzjana. Skont <em><l-m>L-Orizzont</l-m></em>, però, kien hemm ukoll <l-m>is-Segretarju</l-m> Parlamentari Wistin Abela, <l-m>is-Segretarju</l-m> tal-Kabinett Joe Camilleri, <l-m>il-Kummissarju</l-m> tal-Pulizija Edward Bencini, u <l-m>l-Brigadier</l-m> tal-Forzi Armati ta’ Malta Alfred <l-m>Samut-Tagliaferro</l-m>. Kien hemm ukoll <l-m>is-Suprintendenti</l-m> W. Moran, P. Mamo u J. Spiteri. Gaddafi ttieħed <l-m>mill-ewwel</l-m> lejn <l-m>il-VIP</l-m> Room <l-m>tal-ajruport</l-m> fejn iltaqa’ ma’ Mintoff. Kienu għamlu ’l&nbsp;fuq minn kwarta jitkellmu. <l-m>Fil-filmat</l-m> jidher ukoll li meta ħarġu <l-m>mill-VIP</l-m> Room, <l-m>il-pjan</l-m> kien li jqatta’ ftit sigħat Malta u jibqa’ sejjer lejn Tripli. Però, dak <l-m>il-ħin</l-m> stess, Gaddafi ddeċieda li jgħaddi <l-m>l-lejl</l-m> Malta biex filgħodu jqum, ikollu xi taħditiet ma’ Mintoff u jżur xi postijiet ta’ interess. Daħal <l-m>fil-karozza</l-m> li kien hemm tistennieh flimkien <l-m>mal-Gvernatur</l-m>, u saqu lejn <l-m>il-Palazz</l-m> ta’ San Anton, fejn kien milqugħ bħala mistieden ta’ unur. <l-m>L-uffiċjali</l-m> u <l-m>d-delegati</l-m> li ġew miegħu qegħduhom <l-m>il-Corinthia</l-m>, faċċata <l-m>tal-Palazz</l-m>. Dakinhar ukoll, Gaddafi kien mar iżur <l-m>il-każin</l-m> tal-Malta Labour Party <l-m>tal-Imsida</l-m>, li kien qed jiċċelebra <l-m>l-ħamsin</l-m> sena <l-m>mit-twaqqif</l-m> tiegħu, u dritt wara baqgħu sejrin <l-m>il-każin</l-m> tal-banda ta’ San Ġorġ, Bormla.</p>
<p>Kmieni <l-m>l-għada</l-m> filgħodu, Gaddafi mar jiltaqa’ ma’ Mintoff <l-m>fid-dar</l-m> tiegħu Ħal Tarxien. Iddiskutew <l-m>il-provvista</l-m> taż-żejt u Mintoff ried jikkonferma li <l-m>l-Libja</l-m> kienet lesta tkompli tgħin lil Malta minkejja <l-m>l-embargo</l-m> li kien hemm fuq ħafna pajjiżi. Qasmu wkoll <l-m>l-ideat</l-m> tagħhom dwar <l-m>il-qagħda</l-m> fil-Lvant Nofsani, <l-m>is-sigurtà</l-m> fil-Mediterran u <l-m>t-tisħiħ</l-m> tal-relazzjoni bejn Malta u <l-m>l-Libja</l-m>. Wara, Gaddafi żar <l-m>it-Tarzna</l-m>, fejn Wistin Abela, Lorry Sant u John Calleja dawruh <l-m>mal-workshops</l-m> tal-welders u <l-m>tal-magni</l-m> u direttament wara saquh lejn Ġnien Gaddafi, masġar wara <l-m>l-ħabs</l-m> ta’ Kordin li kien issemma għal dan <l-m>il-ħabib</l-m> ġdid <l-m>tal-pajjiż</l-m>, fejn żera’ siġra taċ-ċipress. Ħaduh ukoll <l-m>l-Ipoġew</l-m> ta’ Ħal Saflieni, tawh spjega ta’ <l-m>x’jaħsbu</l-m> li kien <l-m>il-bini</l-m> preistoriku, u baqgħu sejrin iċ-Ċimiterju <l-m>tat-Torok;</l-m> hemmhekk, Gaddafi wera interess qawwi f’wieħed <l-m>mill-inkwatri</l-m> li kellu iskrizzjoni ta’ Palestinjan midfun hemm. Gaddafi staqsa biex jittieħdu xi ritratti ta’ din <l-m>l-iskrizzjoni</l-m> u ftit wara resqu lejh żewġ tfajliet, waħda b’kopja <l-m>tal-</l-m><em>Malta News</em> u <l-m>l-oħra</l-m> b’ritratt <l-m>tal-kulur</l-m> tiegħu; <l-m>it-tnejn</l-m> talbuh jiffirmalhom. Kien tard wisq biex imur <l-m>il-kumpanija</l-m> BIM, però qabad ħelikopter <l-m>tal-militar</l-m> Libjan u dar dawra fuq Għawdex b’Lorry Sant u Wistin Abela miegħu.</p>
<p><l-m>Il-gazzetti</l-m> sejħu <l-m>l-laqgħa</l-m> bejn Mintoff u Gaddafi waħda ta’ “żewġt iħbieb li ilhom jafu lil xulxin. Infatti fi triqthom lejn <l-m>il-VIP</l-m> Room Gaddafi tefa’ jdejh fuq spallejn <l-m>is-Sur</l-m> Mintoff u [qalu] xi kliem ta’ merħba lil xulxin.<span class="pullsemi">”</span> <l-m>L-editorjal</l-m> tas-27 ta’ Novembru ta’ <em><l-m>L-Orizzont</l-m></em> kien jgħid li <l-m>l-Libjani</l-m> huma ħbieb sew <l-m>tal-Maltin</l-m>, u li huma ħbieb <l-m>mill-iktar</l-m> sinċiera, li sibniehom meta kellna bżonn <l-m>l-għajnuna</l-m> tagħhom, li kienu hemm għalina meta konna għaddejjin minn żminijiet koroh u diffiċli. <em>“</em>Huma ħbieb li <l-m>fil-ġlieda</l-m> mal-Gvern Ingliż fuq <l-m>il-kera</l-m> tal-bażi militari, tawna <l-m>l-appoġġ</l-m> kollu tagħhom — appoġġ li qawwa qalb <l-m>il-Gvern</l-m> Laburista sabiex dan ikompli jiġġieled <l-m>il-ġlieda</l-m> sal-aħħar u jirbaħ.<span class="pullsemi">”</span> Iżid jgħid li “<l-m>l-Gvern</l-m> Libjan tana mhux biss għajnuna morali imma anki materjali. Ipprovdielna xogħol għat-Tarzna, tana għajnuna għat-tħaffir <l-m>tal-ilma</l-m> u qed jgħin biex jitwaqqaf stazzjon <l-m>tar-radju</l-m> modern. Mistenni wkoll jgħin <l-m>fis-Sea</l-m> Malta.<span class="pullsemi">”</span></p>
<p>Godwin kompla jgħidli dwar <l-m>iż-żjara</l-m> ta’ Gaddafi: <em>wara <l-m>t-titjira</l-m> fuq Għawdex, Gaddafi tela’ fuq <l-m>il-Boeing</l-m> 747 u ngħalqu <l-m>l-bibien</l-m> tal-ajruplan biex ilestu għat-tluq. Imma kif <l-m>il-bdot</l-m> beda jmexxi <l-m>l-ajruplan</l-m> lil hinn <l-m>mill-apron</l-m>, waslet iġġerri ġiri sparat karozza bi tliet uffiċjali Libjani — fosthom <l-m>il-kap</l-m> tal-protokoll — li kienu tard. Ippruvaw iwaqqfu <l-m>lill-bdot</l-m> milli jitlaq imma baqa’ għaddej. Allura, sejħu <l-m>lit-torri</l-m> u <l-m>t-torri</l-m> taw ordni biex jieqaf. </em>Godwin qalli wkoll li dawk <l-m>it-tlieta</l-m> li waslu tard ġew umiljati quddiem <l-m>il-Maltin</l-m> kollha li kien hemm ixejru lil Gaddafi <l-m>mill-gallarija</l-m> tal-ajruport ta’ Ħal Luqa: <em><l-m>il-bdot</l-m></em> <em>fetaħ <l-m>it-tieqa</l-m> u beda jkellimhom imma milli jidher Gaddafi kien tah istruzzjonijiet biex ma jiftaħx <l-m>il-bibien</l-m> u minflok jibqa’ sejjer u jħallihom <l-m>l-art</l-m>.</em> Godwin qalli wkoll, però, li dakinhar filgħaxija Mintoff ma kellux iċ-ċans jistrieħ ftit wara li kien akkwista prezz tajjeb sew għaż-żejt waqt li <l-m>l-kumplament</l-m> tad-dinja kienet qed tbati minħabba <l-m>l-embargo</l-m>. <em>Ħallewh bla nifs għax dakinhar stess kellu jseffaq wiċċu ma’ ħtif ta’ titjira <l-m>tal-KLM</l-m> li kienet telqet minn Bejrut fi triqitha lejn Tokyo. Waqt <l-m>it-titjira</l-m>, għadd ta’ gwerrillieri Palestinjani sfurzaw <l-m>lill-bdot</l-m> jinżel <l-m>l-ewwel</l-m> Damasku, u mbagħad Nikosija u wara fi Tripli. Staqsew <l-m>lil-Libjani</l-m> jtuhom <l-m>il-fjuwil</l-m> imma ma ridux. Allura ġew hawn Malta; damu jduru u jduru sew qabel niżlu; forsi għax <l-m>ir-runway</l-m> tagħna ma kinitx twila biżżejjed biex jinżel 747 fuqha imma f’temp ta’ jumejn kienu niżlu żewġ Boeings: <l-m>l-ewwel</l-m> ta’ Gaddafi u issa dan. Konna bżajna ħafna dakinhar għax bdiet tiġri <l-m>x-xniegħa</l-m> li kien hemm iktar minn 240 passiġġier fuq <l-m>l-ajruplan</l-m> u li <l-m>l-gwerrillieri</l-m> Palestinjani kellhom kwantità kbira ta’ splussivi moħbija qalb <l-m>il-bagalji</l-m>, kollha lesti biex jisplodu. Mintoff kien ipprova jkellimhom <l-m>lill-gwerrillieri</l-m> u qalulu li riedu li <l-m>l-Olanda</l-m> tieqaf tagħti <l-m>l-għajnuna</l-m> lill-emigranti Iżraeljani. Meta niżel, <l-m>il-pulizija</l-m> u <l-m>l-forzi</l-m> armati daru madwaru bħal xibka u kien innegozja magħhom Joe Camilleri, <l-m>is-segretarju</l-m> tal-Prim Ministru; dakinhar kien hemm xi nies <l-m>mill-Ambaxxati</l-m> tal-Eġittu u <l-m>tal-Italja</l-m>. </em>Immur inqalleb <l-m>fil-gazzetti</l-m> u nsib li kien hemm magħhom <l-m>l-Ambaxxatur</l-m> Libjan Tulti. Imma <l-m>l-gwerrillieri</l-m> ma ridux ikellmu <l-m>lil-Libjani</l-m> għax ħadu għalihom li Tripli ma riditx tgħinhom. <em>U ’qas laħqu għaddew jumejn</em>, kompla jgħidli Godwin<em>, li ma daħlux <l-m>fl-ibħra</l-m> internazzjonali Maltin żewġ vapuri Iżraeljani: <l-m>il-Miznak</l-m> u <l-m>l-Keshet</l-m>. </em>Mintoff kien ressaq <l-m>fil-Parlament</l-m> messaġġ li kien wasal mingħand <l-m>l-Iżrael</l-m> dwar <l-m>iż-żewġ</l-m> vapuri <l-m>tal-gwerra</l-m> tagħhom, li daħlu f’ibħra territorjali Maltin b’mod illegali <l-m>fid-29</l-m> u <l-m>t-30</l-m> ta’ Novembru 1973. Mintoff iddeskriva <l-m>l-imġiba</l-m> tagħhom bħala “barbarika”<span class="pull">,</span> u qal li <l-m>l-Konvenzjoni</l-m> ta’ Ġinevra ma tawtorizzax atti bħal dawn. Mintoff wissa li jekk <l-m>l-Iżrael</l-m> ma jagħtix spjegazzjoni kredibbli, Malta setgħet saħansitra tinqata’ <l-m>mir-relazzjonijiet</l-m> diplomatiċi miegħu. <l-m>Il-Kap</l-m> tal-Oppożizzjoni, Ġorġ Borg Olivier, kien appella għas-sens komun u beda jwissi kontra azzjonijiet mgħaġġla, imma Mintoff baqa’ sod fuq <l-m>il-pożizzjoni</l-m> tiegħu, u baqa’ jisħaq fuq <l-m>is-sovranità</l-m> ta’ Malta u <l-m>s-serjetà</l-m> tal-inċident li kien seħħ.</p>
<p><l-m>Fil-15</l-m> ta’ Diċembru, <l-m>il-kummenti</l-m> tal-Ambaxxatur Taljan Massa Bernucci kkonfermaw li Mintoff verament kien ikkunsidra li jtemm <l-m>ir-relazzjonijiet</l-m> mal-Iżrael, imma milli jidher xi ħadd <l-m>fil-kabinett</l-m> kien ipprova jikkalmah ftit, probabbilment Albert Hyzler. Bernucci qal ukoll li Mintoff kien qed jikkontempla ftehim ta’ difiża reċiproka <l-m>mal-Libja</l-m>, għax <l-m>il-każ</l-m> tal-vapuri Iżraeljani wrieh kif Malta kienet vulnerabbli militarment. Kien hemm min ħaseb li dan kien tentattiv biex ibellagħha <l-m>lill-Italja</l-m>, għax hu magħruf li <l-m>l-armata</l-m> Libjana kellha limitazzjonijiet serji. Skont <l-m>il-verżjoni</l-m> Taljana <l-m>tal-ġrajjiet</l-m>, <l-m>il-vapuri</l-m> Iżraeljani setgħu kienu biss qed ifittxu kenn temporanju, forsi minħabba <l-m>l-maltemp</l-m> li nqala’ jew xi ħsara li saritilhom. <em>Imma xorta misshom infurmaw <l-m>lill-Gvern</l-m> Malti <l-m>bil-quddiem</l-m></em>, qalli Godwin, <em>għall-inqas bħala ġest diplomatiku.</em></p>
<p class="break"><span class="initial"><span class="dropcap drop-L">L</span>-aħħar</span> ittra li kitbilha Otman, fuq wara nett <l-m>tal-file</l-m> DEX, kitibha xahar wara. <l-m>Id-data</l-m> hija <l-m>d-9</l-m> ta’ Diċembru 1973. Fiha erba’ paġni u <l-m>l-karta</l-m> ħoxna ħafna iktar minn dawk li <l-m>s-soltu</l-m> kien jikteb fuqhom. <l-m>Il-karta</l-m> kienet tinqata’ minn fuq, minn pakkett ta’ karti <l-m>tal-ittri</l-m>. Hi taqqbitilha żewġ toqbiet <l-m>fil-ġenb</l-m> biex tkun tista’ twaħħalha <l-m>fil-file</l-m>. Fejn <l-m>it-toqob</l-m> hemm traċċi <l-m>tas-sadid</l-m> mill-ħadid <l-m>tal-file</l-m> li jaqfel <l-m>il-karti</l-m> flimkien, żewġ dirgħajn ippuntati li jinfetħu bħal ġwienaħ, iddaħħal <l-m>il-karti</l-m> mit-toqob, u ddawwar <l-m>id-dirgħajn</l-m> ’il&nbsp;ġewwa biex <l-m>il-karti</l-m> jinqaflu. <l-m>Fis-sentejn</l-m> u nofs li dam jiktbilha, <l-m>il-kitba</l-m> tiegħu ssaħħet, idu qed ittih sew issa u <l-m>l-kitba</l-m> bil-magħqud hija ta’ persuna li mdorrija tikteb <l-m>l-ittri</l-m> Latini. Iżomm dritt <l-m>mal-linja</l-m> mitfija <l-m>tal-karta</l-m>, u <l-m>l-grammatika</l-m> tiegħu issa ssibilha ftit li xejn żbalji; <l-m>il-problema</l-m> bdiet issir waħda lessikali. Tliet ġimgħat qabel kien irċieva ittra mingħandha, li bagħtitlu <l-m>fl-20</l-m> ta’ Novembru. Jibagħtilha din <l-m>l-ittra</l-m> ma’ Carmelo Vella — milli jidher, hi bagħtet <l-m>l-ittra</l-m> lil Otman indirizzata lil Carmelo u Carmelo għaddihielu. Jgħidilha li Carmelo ġej Malta u li se jispjegalha li żgur Otman qatt ma kien bagħtilha lil ħadd <l-m>id-dar</l-m> biex jikxef <l-m>x’kienet</l-m> qed tagħmel ma’ Otman. Hi donnha kienet saret taf <l-m>l-isem</l-m> tar-raġel li mar jikxifha ma’ ommha u missierha u qalithulu. Jgħidilha li ma kienx jaf, li tista’ tistaqsi lil Carmelo, lil <l-m>dar-raġel</l-m> qatt ma kien ikellmu fuq <l-m>ix-xogħol</l-m> imma dan <l-m>l-aħħar</l-m> kien avviċinah għax kellu problema <l-m>mal-Oasis</l-m>, <l-m>il-kumpanija</l-m>, u ried <l-m>l-għajnuna</l-m> tiegħu; ried li jgħaddilu kelma <l-m>mal-Libjani</l-m> biex iżommuh. Jgħidilha li kien qatta’ siegħa jparla miegħu u kien sar jaf li ma kienx qed jagħmel xogħlu sew ta’ bugħaddas u riedu jqalftuh ’il&nbsp;barra. <em>Ma kellimt lil ħadd fuqek ħlief lil Ħadi, emminni. Kull min jistaqsini, ngħidilhom li żżewwiġna f’Diċembru <l-m>tal-1972</l-m> mhux <l-m>fil-11</l-m> ta’ April 1973. <l-m>It-tifel</l-m> jisma’ żgur la jikber jekk int qed tgħidli li dan <l-m>ir-raġel</l-m> jaf kollox <l-m>x’konna</l-m> nagħmlu. Mela hu jaf kollox u jien ma naf xejn fuqek, la <l-m>t-tajjeb</l-m> u lanqas <l-m>il-ħażin</l-m>. Imma għall-grazzja <l-m>t’Alla</l-m> n-nies iktar jafu lilek milli jafu lili. Insomma, jien spjegajt kollox lil Carmelo u issa jkellmek hu.</em></p>
<p><em>Tgħidli li trid tiġi tarani <l-m>l-Libja</l-m>. Le, le. Issa tard wisq. Int familja żgħira għandek, qegħdin ftit nies. U ejja nkunu ċari issa, m’hemm ħadd li jista’ jieħu ħsiebhom ħlief int. Taħseb li għalxejn iżommuk marsusa magħhom b’dak <l-m>il-mod</l-m>? Jafu li int biss tista’ tipprovdilhom. Oqgħod hemm u ħu ħsiebhom; dak <l-m>id-dover</l-m> tiegħek f’ħajtek. Ħarishom u ħares lil ibnek u lili insieni għal dejjem. Bejni u bejnek spiċċa kollox. <l-m>It-tifel</l-m> huwa tiegħek; jien ma rridux. U jekk trid toperah u tagħmillu <l-m>ċ-ċirkonċiżjoni</l-m>, biċċa tiegħek ukoll. Mhux se ngħidlek jekk għandekx tagħmilhielu jew le. Kieku veru ridt li jien inkun missieru, kont tiġi twelldu Tripli, imma bqajt sakemm wellidtu Malta. Issa tard wisq biex tiġi hawn. Kulħadd jaf li faċli tiffirma biċċa karta imma mhux faċli żżommu kuntent lil żewġek. Int trid tagħmel affarijiet li mhumiex <l-m>tal-miżżewġin</l-m>, mhumiex <l-m>tan-nisa</l-m> normali, u allura kif trid trabbi familja? Int issa tlift kollox, anki lilek innifsek tlift. Qed narak dieħla ġo triq li se tieħdok xi mkien fejn se tkompli titlef lilek innifsek. U se titlef lil ibnek, mhux biss għax titilqu <l-m>mis-sebgħa</l-m> ta’ filgħodu <l-m>sat-tlieta</l-m> ta’ waranofsinhar, imma għax <l-m>x’se</l-m> taqbad tgħidlu fuqek la jikber? Se jaċċettak kif int? U mbagħad <l-m>il-Maltin</l-m> ilsienkom ħażin: quddiemek kulħadd jgħidlek miskina, kemm int xortik ħażina u żvinturata, imma wara dahrek kulħadd jgħid li, mhux ovvja li telaqha, mela dik tajba għaż-żwieġ!</em></p>
<p>Jistaqsiha jekk tridx tibda <l-m>l-proċess</l-m> tas-separazzjoni hi, jekk tridx li jsib avukat li jista’ jirrappreżentah f’Malta u jibda jmexxi hu. <em>Inwiegħdek li ngħinek tibda ħajja ġdida kif trid int. Kieku hawn nieħdu <l-m>d-divorzju</l-m> f’jumejn imma hemm ’qas naf jekk hemmx divorzju biss. </em>Jgħidilha li kważi ċert li diġà għandha lil xi ħadd f’ħajjitha imma insomma, biċċa tagħha din. Għalih, jiktbilha, niżel Malta, għamlu festin, għaddew ftit ħin flimkien, u reġa’ lura Tripli. <em>U lil Omar issemminix miegħu. Jien ma nħossx li għandi tifel. Ma nħobbux. U ma nistax inħobbu. Jien u int karta, firma, ċoff, festin u ftit ritratti. Malajr ninsew. Biex nagħlaq ridt ngħidlek <l-m>l-aħħar</l-m> ħaġa: iddeċidejt li ma nkomplix naħdem hawn, la <l-m>l-Oasis</l-m> u lanqas <l-m>il-Libja</l-m>. <l-m>Il-gvern</l-m> ta’ Gaddafi qed joffru li jibagħtuni kors <l-m>l-Ingilterra</l-m> ta’ xi ftit snin u nixtieq immur. Diġà mlejt <l-m>il-karti</l-m> u forsi nitlaq ftit wara <l-m>x-xitwa</l-m>. Nixtieq ħafna nibgħatlek kartolina <l-m>tal-Milied</l-m> imma qiegħed <l-m>fid-deżert</l-m> u hawn m’hawnx minn fejn tixtri kartolini. Nista’ nawguralek biss f’din <l-m>l-ittra</l-m>. <l-m>Il-Milied</l-m> u <l-m>s-Sena</l-m> t-Tajba. Jiddispjaċini <l-m>tax-xorti</l-m> ħażina li kellna. Jalla ssib dak li tixtieq f’ommok <l-m>l-Ingliża</l-m>, kif issejħilha lil Maggie. Saħħiet. Saħħiet. Otman.</em></p>
<p class="break"><span class="initial"><span class="dropcap drop-I">I</span>ppruvajt</span> nistaqsi lil Godwin jekk kienx jaf lil Carmelo Vella, imma qatt ma kien sema’ bih. Staqsejt nies oħra li naf li kienu jitilgħu <l-m>l-Libja</l-m> fis-sebgħinijiet, imma ħadd qatt ma ltaqa’ miegħu. Però, meta bdejt niftaħ <l-m>il-karti</l-m> rqaq mitwijin li kien hemm <l-m>fil-file</l-m>, listi fuq listi ta’ kliem u espressjonijiet <l-m>bl-Ingliż</l-m> u <l-m>bl-Għarbi</l-m> li fihom ommi kienet bdiet tipprattika <l-m>l-kitba</l-m> u <l-m>l-qari</l-m>, sibt fosthom ittra li kien bagħtilha Carmelo stess minn Es Sidr. Hawnhekk se npoġġiha kollha kif inhi, la se nqassarha u lanqas se ndeffes leħni fiha. Miktuba <l-m>bil-Malti</l-m> u jekk inħalli lil Carmelo stess jitkellem, inħoss li b’xi mod inkun sibtu, li b’xi mod, kieku ltqajt miegħu kien jgħidli dan <l-m>l-istess</l-m> kliem.</p>
<p class="enjambed"><em>21/2/74</em></p>
<p class="enjambed"><em>Josephine,</em></p>
<p><em>Jiena Carmelo li qied niktiblek dawn <l-m>l-4</l-m> kelmiet. Josephine lil Otman tiegħek kellimtu ħafna drabi fuqek u fuq <l-m>it-tifel</l-m> u għetlu kemm jixbħu. U jaqbad jidħak meta nejdlu fuqek u fuq <l-m>it-tifel</l-m> u għetlu biex jibatlek xi ħaġa <l-m>tal-flus</l-m> għetlu jekk ma triċċ tibat lila imqar <l-m>lit-tifel</l-m> dejjem jejdli imbad naraw u issa dejjaqtu dejjem insaqsiħ jekk kitiblekx xi daqqiet jejdli issa niktbilha u lada nerġa insaqsiħ u jejdli li reġa bdielu insomma Josephine jiena li kien minalija? Mhux jiktiblek biss imma nixtieqek li narakom flimkien xi tejt <l-m>il-bieraħ</l-m> mar 7 tijiem <l-m>bil-lif</l-m> ġo Tripli u ġimatejn ilu mar ukoll. Otman qalli li kien kitiblek xi itra issa jien xamel ma nafx forsi biex jeħles minni. Josephine jien sa nofs Marzu ninżel <l-m>bil-lif</l-m>? U niprova inħajru biex jinżel Malta migħi? Imma taf intoi ma nistax nejdlu biex jiġi bilfors OK. Naħseb li fhimtni. Josephine issa irrid najdlek biex <l-m>fil-kass</l-m> tiktiblu lilli isemminix miegħu OK. U tejdlux li ktibtlek OK. Taf inti jekk tejdlu li ktibtlek forsi jaħseb ħażin OK. Josephine jien kif jerġa jiġi <l-m>mil-lif</l-m> nerġa nejdlu u inġennu biex jinżel Malta migħi. Insomma jekk trid tiktibli tafu <l-m>l-adress</l-m> jien għamilt li stajt biex jiktiblek. Insomma jekk ikolli xi risposta minnu? nerġa niktiblek OK. By by skużani għax domt ma ktibtlek.</em></p>
<p>Xħin ġejt biex inpoġġiha lura <l-m>fil-file</l-m>, għollejtha quddiem <l-m>id-dawl</l-m> u rajt <l-m>il-marka</l-m> tal-karta: Caravan Onion Skin. Mort infittixhom online biex nara <l-m>x’tip</l-m> ta’ karta kienet u kif kienu jinbiegħu. Kienet tagħmilhom <l-m>il-kumpanija</l-m> Sphinx u kienu jiġu f’kaxxa <l-m>bl-istampa</l-m> tal-Isfinġa <l-m>tal-Eġittu</l-m> bil-linka ħamra. Leħen Carmelo jibqa’ jidwi <l-m>fl-aħħar</l-m> parti <l-m>tal-file</l-m> DEX u <l-m>l-kitba</l-m> tiegħu <l-m>bil-linka</l-m> bluna b’pinna <l-m>tal-ponta</l-m> rqiqa, ittri magħqudin u puliti li kiteb b’reqqa kbira, bi dritt (il-kliem ma jiżżerżaq qatt) u <l-m>bil-punt</l-m> interrogattiv fejn ma jafx hux hekk tgħidha jew tiktibha, tibqa’ b’xi mod twennisni.</p>
<p class="break"><span class="initial"><span class="dropcap drop-F">F</span>uq</span> wara <l-m>tal-file</l-m> kien hemm ukoll kopja <l-m>tal-ittra</l-m> li Otman kitbilha <l-m>fid-9</l-m> ta’ Diċembru 1973 mehmuża ma’ dokument ta’ erba’ paġni. Fuq <l-m>l-ewwel</l-m> paġna <l-m>tad-dokument</l-m> hemm <l-m>l-arma</l-m> tar-Repubblika ta’ Malta, <l-m>bid-dgħajsa</l-m> u <l-m>l-bajtar</l-m> tax-xewk, u maġenbha, fuq <l-m>il-lemin</l-m>, erba’ bolol ta’ Malta <l-m>tal-8</l-m> mills imwaħħlin f’collage. <l-m>Il-bolla</l-m> kienet <l-m>tas-sebgħinijiet</l-m>, <l-m>tat-Tarzna</l-m>. Bolla bi sfond aħdar <l-m>bid-disinn</l-m> ta’ Emvin Cremona juri <l-m>l-Industrija</l-m> Maltija. Kien hemm oħrajn juru fuħħar jew qlugħ.<strong> </strong><l-m>Id-dokument</l-m> maħruġ <l-m>mill-Uffiċċju</l-m> tal-Imħallef Maurice Caruana Curran <l-m>fit-28</l-m> ta’ Marzu 1979 <l-m>bin-numru</l-m> 20 u numru taċ-ċitazzjoni 1118/78. Meta nibda naqra ninduna <l-m>mill-ewwel</l-m> li huwa <l-m>l-att</l-m> ta’ ċitazzjoni li bih ommi talbet <l-m>is-separazzjoni</l-m> legali minn missieri. Setgħet tistitwixxi <l-m>l-proċeduri</l-m> bid-digriet <l-m>tas-Sekonda</l-m> Awla <l-m>tal-Qorti</l-m>, numru 843/78 (Dok. “A”). <l-m>Id-dokument</l-m> isostni li <l-m>t-talba</l-m> għas-separazzjoni kienet ibbażata fuq <l-m>il-fatt</l-m> li <l-m>l-konvenut</l-m>, f’dan <l-m>il-każ</l-m> Otman, irrenda ruħu ħati ta’ abbandun u inġurju gravi lejn ommi. Għan-nom ta’ Otman kien hemm <l-m>l-Avukat</l-m> Dr Joseph Mifsud u <l-m>l-Prokuratur</l-m> Legali John Privitera, <l-m>it-tnejn</l-m> li huma nominati bħala kuraturi. Skont <l-m>id-dokument</l-m> tas-separazzjoni, ommi talbet li ssir <l-m>is-separazzjoni</l-m> legali, li <l-m>l-kura</l-m> tiegħi, Omar Simon, ta’ età minuri, tiġi fdata lilha, li Otman jiġi kkundannat iħallasha għalina rata alimentarja u li Otman jiġi ddikjarat li ddekada <l-m>mid-drittijiet</l-m> skont <l-m>l-Artikoli</l-m> 56 u 58 <l-m>tal-Kodiċi</l-m> Ċivili. Skont <l-m>il-verbal</l-m> tal-avukat u <l-m>l-prokuratur</l-m> legali, Otman lanqas biss irrispondiehom meta ppruvaw jikkuntattjawh. <l-m>Il-Qorti</l-m> spjegat li għalkemm Otman kien assenti, <l-m>il-kawża</l-m> ma kinitx sempliċiment każ ta’<em> in absentia</em> fejn ma sarx minn kollox biex jiġu mħarsa <l-m>l-interessi</l-m> tal-konvenut. Minħabba li ma’ kull talba għas-separazzjoni <l-m>l-ewwel</l-m> tiġi meqjusa <l-m>l-possibbiltà</l-m> ta’ rikonċiljazzjoni, <l-m>l-avukat</l-m> u <l-m>l-prokuratur</l-m> legali kellhom <l-m>l-obbligu</l-m> li jikkuntattjaw lil Otman. “Kitbulu diversi drabi, f’kull stadju <l-m>tal-proċeduri</l-m>, anki b’ittri rreġistrati <l-m>fiż-żewġ</l-m> indirizzi tiegħu forniti <l-m>mill-attriċi</l-m> bil-ġurament (ċjoè 11 Gura Street, Tripoli, Libya u c/o Oasis Oil Company, Sidra Terminal, PO Box 395, Tripoli, Libya) iżda hu qatt ma rrisponda. F’dawn iċ-ċirkostanzi, la <l-m>l-kuraturi</l-m> u lanqas din <l-m>il-Qorti</l-m> ma jistgħu jassistuh iktar milli ġa assistewh. Del resto, li hu totalment indifferenti għal martu, <l-m>l-attriċi</l-m>, u ibnu, kif ukoll għal dawn <l-m>il-proċeduri</l-m> legali, jirriżulta abbondantement <l-m>mill-ittra</l-m> tiegħu fejn qalilha biex tfittex tipproċedi għad-divorzju u hu jiffirmalha.<span class="pullsemi">”</span><em> </em><l-m>Id-dokument</l-m> ikompli jgħid li jirriżulta <l-m>mill-provi</l-m> tal-attriċi li <l-m>fil-ftit</l-m> ġranet li għamlet tgħix miegħu eżatt wara li żżewġu xi sitt snin qabel, hi “qatt ma rat ħlief swat u <l-m>s-sokor</l-m> tal-konvenut li kien iħalliha waħedha u jirritorna <l-m>d-dar</l-m> tard billejl u xurban. Kien saħansitra qalilha li żżewwiġha biex hi toqgħod <l-m>id-dar</l-m> u hu joħroġ.<span class="pullsemi">”</span> Imbagħad iżid li “hemm <l-m>ir-raġuni</l-m> anki iżjed gravi, a sens <l-m>tal-artikolu</l-m> 48, ċjoè <l-m>l-abbandun</l-m> totali <l-m>tal-attriċi</l-m> u binhom <l-m>mill-konvenut</l-m>.<span class="pullsemi">”</span><em> </em><l-m>It-talba</l-m> ta’ ommi għas-separazzjoni ġiet milqugħa bħala “pjenament ġustifikata”<span class="pull">.</span> Ommi qalet ukoll <l-m>lill-Qorti</l-m> li <l-m>l-aħħar</l-m> li semgħat mingħandu, Otman kien qed jaqla’ 450 dinar <l-m>fix-xahar</l-m>. <l-m>Il-Qorti</l-m> kkundannat lil Otman iħallas LM100 <l-m>fix-xahar</l-m> u LM25 għalija. Imdaħħla bejn <l-m>l-aħħar</l-m> paġni <l-m>tad-dokument</l-m> hemm kopja <l-m>tal-Att</l-m> taż-Żwieġ bejn ommi u Otman. Insir naf li twieled Tarhuna, <l-m>il-Libja</l-m>, u li kunjom ommu xebba kien Aħmed.</p>
<p>Niftakar kull darba li ommi semmietu lil Otman. Kull darba. Qatt ma konna nitkellmu fuqu ħlief meta nisimgħu <l-m>l-aħbarijiet</l-m> dwar <l-m>il-Libja</l-m>, meta Salaħ jew Issam kienu jiġu jgħidulna li kien hemm xi dulluvju jew li beda <l-m>l-inkwiet</l-m>, jew li <l-m>l-Amerikani</l-m> reġgħu bdew jissaltjaw biex jattakkaw. Ommi kienet tistaqsi retorikament jekk Otman reġax mar lura Tripli wara <l-m>l-Ingilterra</l-m>. F’dawk <l-m>il-mumenti</l-m>, u iktar u iktar meta kbirt u ħriġt u ddikjarajt <l-m>l-omosesswalità</l-m> tiegħi, kont inroddilha ħajr li żammitni, li ma ħaditnix ngħix <l-m>il-Libja;</l-m> ma stajtx nimmaġina <l-m>x’kien</l-m> jiġri minnha u minni kieku morna hemm. Meta konna nisimgħu fuq <l-m>il-vjolenza</l-m> politika <l-m>tal-pajjiż</l-m>, <l-m>l-arrest</l-m> ta’ nies u studenti bla ħniena, <l-m>il-qtil</l-m>, <l-m>il-moħqrija</l-m> minn uffiċjali <l-m>tal-Istat</l-m> maħtura b’xi mod jew ieħor għax impressjonaw lil Gaddafi <l-m>bil-ħdura</l-m> politika li kapaċi jeżerċitaw fuq <l-m>l-iġsma</l-m> ta’ dawk li kkritikaw <l-m>it-tmexxija</l-m> tiegħu, kont nidħol ġo qoxorti u nitwerwer. <l-m>Fis-snin</l-m> meta Mintoff orjenta lil Malta lejn <l-m>l-identità</l-m> Semitika u daħħal <l-m>it-tagħlim</l-m> tal-Għarbi <l-m>fl-iskejjel</l-m> ta’ Malta bħala suġġett obbligatorju, meta Gaddafi ġie jgħidilna li aħna lkoll kuġini u li naqsmu <l-m>l-wirt</l-m> Feniċju bejnietna, bdejna niltaqgħu ma’ għalliema Libjani li kienu jgħixu hawn u li kienu jfaħħru <l-m>l-kunċett</l-m> tal-Ġamaħirija u <l-m>lill-Kuġin</l-m> Gaddafi, tismagħhom jeżaltaw <l-m>ir-ridistribuzzjoni</l-m> tal-flus <l-m>taż-żejt</l-m>, <l-m>il-pjanijiet</l-m> li hemm biex <l-m>il-Libja</l-m> ssir pajjiż sinjur. Imma <l-m>fl-istess</l-m> ħin konna naraw <l-m>il-leblieba</l-m> li biha kienu jinżlu Malta <l-m>l-Libjani</l-m> biex jieħdu ftit <l-m>tar-ruħ</l-m>, li għalina kienet indikazzjoni ċara li <l-m>l-affarijiet</l-m> ma kinux sejrin tajjeb. Għamilt snin twal nipprova nżarma <l-m>l-Libja</l-m> minn fuqi, ninżagħha, ingeżwirha u nitfagħha ġo borża <l-m>taż-żibel</l-m>, borża li kont niftaħ biss ma’ ommi, u kultant biss. Ġieli kont nistaqsiha jekk għandix <l-m>il-manjieri</l-m> tiegħu u dejjem kienet tiskantani b’kemm kienet tfaħħru, tgħidli li kien pulit, edukat, jilbes tajjeb ħafna, jaf jiżfen, jaf imur <l-m>man-nies</l-m>, ġeneruż. Niftakar ukoll taħdita twila li kelli m’ommi meta kont għaddej minn fażi introverta ħafna u tlift kull xamma ta’ aptit li nkun f’relazzjoni jew li niltaqa’ ma’ xi ħadd biex ikolli xi forma ta’ intimità ma’ ħaddieħor. Kienet tinnota li qed nitwarrab <l-m>min-nies</l-m> ta’ madwari, li kont qed inqatta’ ħin twil għalija waħdi, li ma kont qed niltaqa’ ma’ ħadd, li kont qed nitlaq minn Malta għal xhur sħaħ mingħajr ma niġi lura, nimraħ waħdi u nimxi mitluf ġo bliet kbar fejn kollox jibilgħek bi kburitu, bi sbuħitu, <l-m>bin-nies</l-m> li qegħdin hemm jippruvaw jilħqu <l-m>l-ħolm</l-m> li ġarrhom lejn <l-m>il-bliet</l-m> minn irħula provinċjali, kulħadd jiddandan biex jinsa u jnessi <l-m>l-parrokkjalità</l-m> li ġej minnha, kulħadd jitkellem <l-m>l-urbanità</l-m> biex ma jkunx żgħir, insinifikanti. Niftakarha tgħidli li f’dan ma nixbah xejn lil Otman, li Otman ma kienx joqgħod, li kellu bżonn jesprimi <l-m>s-sesswalità</l-m> tiegħu <l-m>l-ħin</l-m> kollu. Niftakar ukoll lil Salvu jgħid, snin wara, li Otman kien jiġi Malta u jmur <l-m>l-Ingilterra</l-m> għax kien isib <l-m>in-nisa</l-m> Ingliżi u huma kienu miġbudin lejh. Li kien dejjem iħuf <l-m>fil-lukandi</l-m>, jilbes u jmur jixrob <l-m>fil-lobby</l-m> u <l-m>l-bars</l-m> biex jiltaqa’ <l-m>mal-Ingliżi</l-m>. Niftakar ukoll nismagħhom jitkellmu <l-m>fis-sakra</l-m> u jgħidu li ftit ġranet biss wara li żżewġu, ommi marret <l-m>il-flett</l-m> tal-Gżira fejn kien qed jikri u sabitu jistennieha <l-m>fis-sodda</l-m> ma’ mara Ingliża, u stidnuha tidħol magħhom. <l-m>L-istorja</l-m> kienet waqfet hemm. Ma ridtx inkompli nissemma’ iktar. Dawn kienu affarijiet privati tagħha, tagħhom. Ma jfissirx li ma staqsejtx lili nnifsi elf darba jekk kienx minnu li għamel hekk u allura jekk dak <l-m>il-mument</l-m> kienx <l-m>il-konferma</l-m>, għalih, ta’ dak li kien jissuspetta dwarha. Ma nafx jekk dak <l-m>il-mument</l-m> kienx att ġeneruż lejha, jew att vjolenti. Ma nafx jekk kienx qed jipprova juriha hi min hi waqt li jixħtilha akkuża wara <l-m>l-oħra</l-m> ta’ kemm ma tista’ qatt tkun <l-m>il-mara</l-m> li hu għandu bżonn. <em>Kif dejjem ngħidlek, Jos, <l-m>il-mara</l-m> tiegħi trid tkun mara mija <l-m>fil-mija</l-m>.</em></p>
<p class="break"><span class="initial"><span class="dropcap drop-M">M</span>eta</span> wasalt biex nagħlaq <l-m>il-kitba</l-m> ta’ dan <l-m>l-esej</l-m>, tajt titwila sew lejn <l-m>ir-ritratti</l-m> ta’ ommi. <l-m>Il-lingwaġġ</l-m> viżiv tagħha, <l-m>il-mod</l-m> ta’ kif tirrakkonta <l-m>bir-ritratti</l-m>, kienet użatu <l-m>fl-album</l-m> li bdiet timla biex ikolli <l-m>l-bijografija</l-m> tagħna miġbura f’post wieħed, imma <l-m>bl-istampi</l-m> minflok <l-m>bil-kliem</l-m>. Hi kienet tikteb <l-m>fid-djarju</l-m> ossessivament; meta telqet, kont mort infittex biex nara <l-m>x’kienet</l-m> qed tikteb imma <l-m>d-daħliet</l-m> kienu xotti, ordinarji, ta’ rutina. Kienet iżżomm <l-m>bil-miktub</l-m> meta u <l-m>x’ħin</l-m> kont immur niltaqa’ magħha jien, xi tkun għamlet f’dik <l-m>il-ġurnata</l-m>, appuntamenti <l-m>tax-xogħol</l-m> jew <l-m>tal-isptar</l-m>, <l-m>x’sajret</l-m>, u xi xtrat mingħand <l-m>tal-ħaxix</l-m> jew <l-m>tal-laħam</l-m>. Kienet ukoll tniżżel xi riċetta li tkun laqtitha, u tniżżel meta tkun sajrithieli. <l-m>L-album</l-m> tar-ritratti <l-m>t’ommi</l-m> jgħid storja, mhux bħall-album <l-m>tat-tieġ</l-m> li fih <l-m>ir-ritratti</l-m> kważi kollha maqlugħa minn posthom u issa qed jiġru bejn <l-m>il-folji</l-m> sparpaljati. Għalija, dan <l-m>l-album</l-m> jiftaħli tieqa għall-passat. Niftakar silta li qrajt f’<em>Retour à Reims</em> ta’ Eribon dwar <l-m>ir-ritratti</l-m> u mmur infittixha. Eribon jikteb li</p>
<blockquote>hemm kien <l-m>mill-ġdid</l-m> quddiem għajnejja — imma ma kinux għadhom imnaqqxa f’moħħi u f’ġismi? — dan <l-m>l-ambjent</l-m> tal-klassi <l-m>tal-ħaddiema</l-m> li fih kont għext, u dan <l-m>il-faqar</l-m> tal-klassi <l-m>tal-ħaddiema</l-m> li jista’ jinqara <l-m>fil-fiżjonomija</l-m> tad-djar <l-m>fl-isfond</l-m>, f’kif jidhru minn ġewwa, <l-m>fil-ħwejjeġ</l-m>, <l-m>fl-iġsma</l-m> nnifishom. Dejjem inħossni nistordi nara kemm <l-m>l-iġsma</l-m> fotografati <l-m>tal-passat</l-m>, forsi iktar minn dawk attivi u sitwati quddiemna, jippreżentaw ruħhom immedjatament <l-m>lill-għajn</l-m> bħala iġsma soċjali, iġsma ta’ klassi. U wkoll ninduna kemm <l-m>il-fotografija</l-m> bħala “memorja”<span class="pull">,</span> billi ġġib individwu — jien, f’dan <l-m>il-każ </l-m>— lura għall-passat <l-m>tal-familja</l-m> tiegħu, tankrah <l-m>fil-passat</l-m> soċjali tiegħu. <l-m>L-isfera</l-m> tal-privat, u anke <l-m>tal-intimu</l-m>, kif terġa’ titfaċċa f’ritratti antiki, tnaqqaxna lura <l-m>fil-kategorija</l-m> tad-dinja soċjali li minnha ġejjin, f’postijiet immarkati minn appartenenza ta’ klassi, f’topografija fejn dak li jidher li joħroġ <l-m>mir-relazzjonijiet</l-m> l-aktar fundamentalment personali jqegħedna fi storja u ġeografija kollettiva (bħallikieku <l-m>l-ġenealoġija</l-m> individwali kienet inseparabbli minn arkeoloġija jew topoloġija soċjali li kull wieħed u waħda minna nġorru fina bħala waħda <l-m>mill-veritajiet</l-m> l-iktar profondi tagħna, jekk mhux <l-m>l-iktar</l-m> waħda konxja).</blockquote>
<p><l-m>Fl-album</l-m> t’ommi sibt ftit ritratti li qatt ma kont rajt qabel. Hemm <l-m>is-sħana</l-m> sajfija u <l-m>d-dawl</l-m> ta’ waranofsinhar ħiereġ minnhom. Fi tnejn minnhom hemm jien, tarbija, għadni ma bdejtx nimxi, <l-m>bil-ħarqa</l-m>, liebes libsa <l-m>tat-trabi</l-m> ħamra u safra, bilqiegħda fuq ċint ħdejn <l-m>il-baħar</l-m>, forsi <l-m>l-Menqa</l-m>. <l-m>Fl-isfond</l-m> hemm moll u xi dgħajjes sfukati. Xagħri nokkli kbar, wiċċi daħqan, pjuttost abjad meta tqabbel <l-m>il-kulur</l-m> tal-ġilda ma’ ritratti ta’ xi sentejn jew tlieta wara. Warajja hemm xi ħadd liebes qmis ċelesti u qalziet blu skur. <l-m>Fir-ritratt</l-m> li jmiss hemm <l-m>l-istess</l-m> ħaġa imma <l-m>l-persuna</l-m> warajja qiegħda ftit ’il&nbsp;bogħod, però xorta b’rasha maqtugħa. <l-m>Fit-tielet</l-m> ritratt hemm <l-m>in-nanna</l-m> fuq <l-m>ix-xellug</l-m> b’libsa mqaċċta vjola ċar, Sylvia b’maktur ma’ rasha, liebsa flokk abjad u jeans, u żżomm <l-m>il-manku</l-m> tal-pushchair <l-m>bil-kanvas</l-m> strixxi blu u bojod u jien bilqiegħda fih, u ommi maġenbu. <l-m>Fir-raba</l-m>’ ritratt, hemm ommi u <l-m>l-persuna</l-m> bil-qmis ċelesti jħarsu lejn <l-m>il-kamera</l-m> tar-ritratti. <l-m>It-tnejn</l-m> li huma jidhru skomdi imma ommi għandha dirgħajha mdawrin ma’ minkbu. Inħares <l-m>mill-viċin</l-m> u nagħraf lil Otman. <l-m>Fl-aħħar</l-m> ritratt hemm Otman wieqaf iżomm <l-m>il-pushchair</l-m> b’idejh <l-m>it-tnejn</l-m> u jien bilqiegħda fih. Meta nħares iktar <l-m>bir-reqqa</l-m> lejn <l-m>ir-ritratti</l-m>, nikkonferma li kienu qegħdin Marsalforn, Għawdex. U dawn <l-m>ir-ritratti</l-m> jqanqlu <l-m>l-unika</l-m> memorja li għandi tiegħu, memorja li dejjem tiġi u titlaq f’nifs wieħed: qed nibda nitfarfar, diġà mmur <l-m>l-iskola</l-m>, forsi għandi ħames snin, mhux iktar, u nasal lura <l-m>d-dar</l-m> għand <l-m>in-nanna</l-m> u jkun hemm raġel li jgħiduli li hu missieri, u joħodni <l-m>fil-kamra</l-m> tas-salott fejn <l-m>il-pultruna</l-m> tal-kewba <l-m>bil-cushions</l-m> ħodor miksijin <l-m>bil-plastik</l-m> u taħt <l-m>l-inkwatru</l-m> tat-tifel <l-m>bil-libsa</l-m> bluna ta’ Gainsborough, u jpoġġini fuq <l-m>l-ottoman</l-m> tal-ġilda <l-m>tal-felli</l-m> aħmar u felli iswed u felli kulur <l-m>id-deheb</l-m>, maġenb <l-m>it-televixin</l-m> abjad u iswed kollu ross, quddiem <l-m>il-pupa</l-m> bilqiegħda fuq <l-m>is-sufan</l-m> il-kbir, ukoll parti <l-m>mis-sett</l-m> tal-kewba <l-m>bil-cushions</l-m> ħodor, u jitfagħli f’idi roll flus <l-m>tal-karti</l-m>, u wara nidħlu <l-m>fil-karozza</l-m> u mmorru ġo flett fi Triq Reid, <l-m>il-Gżira</l-m>, iva Triq Reid, għax moħħi baqa’ jiftakar għax ħadilha ritratt li weħel <l-m>bil-kolla</l-m> u ma nistax naqilgħu, u nidħlu minn ġo bieb blu u nitilgħu fuq u Otman jimla <l-m>l-banju</l-m> bil-misħun u jixħetlu <l-m>s-sapun</l-m> ifuħ u jinża’ u jpoġġi <l-m>l-ħwejjeġ</l-m> mitwijin fuq siġġu, u jidħol <l-m>fil-banju</l-m> u jdaħħalni miegħu. U <l-m>l-memorja</l-m> tieqaf hemm, tfuħ bħall-ġiżimin u <l-m>l-melissa</l-m> u tinten bħall-fossa li xorbot <l-m>il-misħun</l-m> li nħsilna fih.</p>
<p class="break"><span class="initial"><span class="dropcap drop-F">F</span>’Jannar</span> <l-m>tal-2009</l-m> ġbart kulma kelli ġo bagalja u qtajt biljett għal Tripli. Ma kellix idea ċara <l-m>x’kont</l-m> se nagħmel; kelli pjan nofsu moħmi ta’ xogħol ġo skola imma ma kienx ċar għall-aħħar. Xtaqt li mmur lura, din <l-m>id-darba</l-m> mhux għal ftit ġranet imma biex ngħaddi ftit xhur naqra u nikteb dwar <l-m>il-wirt</l-m> kulturali <l-m>fid-dinja</l-m> Għarbija, proġett li kont bdejt naħdem fuqu ftit <l-m>tax-xhur</l-m> qabel. Kont qed naqra u naħseb dwar dak li kien ġara <l-m>fl-Iraq</l-m> meta <l-m>l-barranin</l-m> bdew jiskavaw <l-m>is-siti</l-m> arkeoloġiċi u jimlew <l-m>il-mużewijiet</l-m> biex jimpikaw u jisfidaw lil xulxin. Kont qed naħseb dwar <l-m>il-kitbiet</l-m> ta’ Sati <l-m>al-Ħusri</l-m> u dwar <l-m>ir-rwol</l-m> tal-kultura <l-m>fit-twaqqif</l-m> ta’ nazzjon. Kont qed inħares madwari <l-m>fil-Libja</l-m> li kont għadni nasal fiha u kont qed naħseb fuq <l-m>is-serq</l-m> tal-wirt arkeoloġiku u kif jiġi leġittimizzat <l-m>fis-swieq</l-m> tax-xerrejja <l-m>l-Ġermanja</l-m>, <l-m>il-Ġappun</l-m> u <l-m>l-Emirati</l-m> Għarab u <l-m>fil-kitbiet</l-m> dwar oġġetti bla provenjenza leġittima minn akkademiċi ta’ stoffa. Qabel wasalt Tripli, kont ilni <l-m>s-snin</l-m> ngħix Pariġi fejn <l-m>id-deżiderju</l-m> orjentalist kien għallimni nitwennes b’dak li kont għamilt ħajti niċħad fija nnifsi. Kont bdejt ngħix ta’ Libjan queer <l-m>fil-miftuħ</l-m> mhux għax fiqt imma għax ħadmet tajjeb li <l-m>fil-milieu</l-m> queer Pariġin, <l-m>l-Għarab</l-m> kienu oġġett ta’ deżiderju għall-Pariġini, ħalliha li biex taqdilhom <l-m>it-toqba</l-m> ta’ sormhom. Ġo sqaq sigriet ta’ moħħi, però, kont bdejt inrawwem <l-m>ix-xenqa</l-m> li mmur nirkupra dak li kont warrabt. Tlaqt minn Pariġi biex immur ngħix Tripli. Meta ġejt biex ngħid lil ommi, però, sibtha bi tqila. Ħassejt li mingħajr ma ridt, lil ommi kont qed nittradiha. Wara li żammitni, rabbietni, ħadet ħsiebi, ridt immur <l-m>il-Libja</l-m>, ridt immur nagħmel dak li m’għamlitx hi. U <l-m>s-sens</l-m> ta’ tradiment kien ħafna ikbar minħabba li spiss kont inroddilha ħajr li żammitni hi, għax min jaf kemm kienet tkun diffiċli ħajti kieku rabbieni hu: kif kont se ngħix ħajja omosesswali <l-m>fil-beraħ</l-m>? Kont ninduna <l-m>x’jien</l-m>, jew kont nibqa’ nħoss <l-m>il-habitus</l-m> maqsum ġo fija mingħajr ma jkolli <l-m>l-lessiku</l-m> biex nagħrafni? <l-m>Is-suġġett</l-m> Libjan queer spiss jiġi maqbud <l-m>fix-xquq</l-m> dojoq <l-m>tat-teorija</l-m>, speċjalment meta <l-m>d-diskors</l-m> idur fuq <l-m>l-ideat</l-m> ta’ Joseph Massad. Massad isostni li <l-m>l-identità</l-m> queer hija prodott <l-m>tal-Punent</l-m>, li meta <l-m>l-Għarab</l-m> isejħu lilhom infushom queer, ma jkunu qed jagħmlu xejn ħlief ixiddu kategorija kolonjali. Din <l-m>il-kategorija</l-m>, skont Massad, qed tħassar <l-m>l-affett</l-m> omosesswali indiġenu li jintilef meta jinbela’ <l-m>mix-xogħol</l-m> missjunarju ta’ dak li Massad isejjaħ <l-m>il-Gay</l-m> International, li xogħolhom huwa li inti tissawwar b’tali mod li tiġi suġġett kolonjali konvint <l-m>bl-essenza</l-m> deterministika tiegħek. Massad jgħid li <l-m>x’aktarx</l-m> huwa preċiżament minħabba <l-m>l-missjunarji</l-m> kolonjalisti queer <l-m>tal-Punent</l-m> li <l-m>l-identità</l-m> u <l-m>l-politika</l-m> gay issib tant reżistenza <l-m>fid-dinja</l-m> Għarbija, għax fi kliemu, mhi xejn ħlief senjalazzjoni ta’ kolonjaliżmu ġdid. Jista’ jkun li kemm minħabba li Massad kien student ta’ Edward Said kif ukoll minħabba <l-m>l-fatt</l-m> li <l-m>l-istudjużi</l-m> tal-Punent igawdu minn dividend qawwi meta jirkbu fuq <l-m>it-teorija</l-m> tal-awtentiċità ta’ Massad — filwaqt li jinjoraw <l-m>il-ħajjiet</l-m> veri u materjali <l-m>tal-persuni</l-m> queer <l-m>fil-pajjiżi</l-m> Għarab — li <l-m>l-argument</l-m> ta’ Massad għandu ċertu piż u jitqies b’tant serjetà. Biss, <l-m>il-kittieb</l-m> Saleem Haddad jirreżisti <l-m>n-nassa</l-m> tal-“awtentiċità” li jwiegħed <l-m>l-argument</l-m> ta’ Massad; għal Haddad, <l-m>it-tħassir</l-m> tal-ħajjiet u <l-m>r-realtajiet</l-m> queer <l-m>fil-pajjiżi</l-m> Għarab <l-m>bl-argument</l-m> li mhuma xejn ħlief kostruzzjonijiet diskursivi <l-m>tal-Punent</l-m>, prodott <l-m>tax-xogħol</l-m> tal-missjoni roża, ikompli jfixkel <l-m>ix-xogħol</l-m> tal-attiviżmu biex ħajjietna jiġu għall-inqas rikonoxxuti. B’eku <l-m>tal-kliem</l-m> ta’ Toni Morrison dwar <l-m>ir-razziżmu</l-m>, Haddad isostni li kull darba li se jkollna nerġgħu niġġieldu biex nivvalidaw <l-m>l-eżistenza</l-m> tagħna, nerġgħu naqgħu dejjem pass lura milli nieħdu <l-m>r-rikonoxximent</l-m> li huwa <l-m>d-dritt</l-m> tagħna. U jekk se naħlu saħħitna nippruvaw nivvalidaw <l-m>il-persuni</l-m> Għarab queer kontra <l-m>l-idea</l-m> li huma biss fantasija orjentalista <l-m>tal-kapitaliżmu</l-m> neoliberali sfrenat <l-m>tal-Punent</l-m>, u nerġgħu nibdew naħdmu <l-m>mill-ġdid</l-m> biex ħajjietna jitqiesu leġittimi, allura mhu se naslu qatt biex insibu postna <l-m>fid-dinja</l-m>.</p>
<p>U ma jfissirx li hemm għalfejn immorru niġru <l-m>fin-normattività</l-m> neoliberali, ridt ngħid lil Issam <l-m>fil-karozza</l-m> ftit ġranet wara <l-m>s-17</l-m> ta’ Frar <l-m>tal-2011</l-m> waqt li konna sejrin lejn <l-m>id-dar</l-m> ta’ omm Salaħ biex intuha <l-m>l-għomor</l-m>. Ridt ngħidlu iktar. Ridt nibda nredden fuq Pedro Lemebel u kemm <l-m>il-kritika</l-m> tiegħu kienet valida <l-m>fil-Libja</l-m> iktar milli f’Malta, għax f’Malta ormaj <l-m>il-pufti</l-m> kienu diġà bdew ibigħu ruħhom <l-m>fis-suq</l-m> imxajtan <l-m>tal-kapital</l-m>. Ma jfissirx li <l-m>l-persuni</l-m> queer m’għandhomx ikunu parti <l-m>mill-ġlieda</l-m> kontra <l-m>d-dittatura</l-m>, kontra <l-m>l-korruzzjoni</l-m>, kontra <l-m>l-prekarjetà</l-m> u <l-m>l-faqar</l-m>. Anzi. Imma għalxejn. Issam ma kellux aptit ikompli jisma’ u jaqra. <l-m>Il-ġlieda</l-m> tiegħu kienet ħafna iktar imminenti. F’għajnejh stajt nara <l-m>l-vojt</l-m> li kien iħoss meta nibda nkellmu hekk; ma kienx baqa’ jifhmu <l-m>l-ġlied</l-m> tiegħi. Ma baqax jifhem għala dan <l-m>il-ġlied</l-m> kellu jseħħ. Mhux <l-m>l-ewwel</l-m> darba li kien jgħidli li <em><l-m>l-ġlieda</l-m> hija biss kontra Gaddafi bħalissa. Ġlieda waħda biss. M’hemmx spazju jew ċans għal xi ħaġa oħra. U <l-m>l-ġlieda</l-m> għadha kif bdiet <l-m>bil-forza</l-m> issa stess.</em></p>
<p>Meta wasalna għand omm Salaħ, sibna <l-m>l-familja</l-m> kollha <l-m>bil-luttu</l-m>. Ħuh laqagħna <l-m>fil-kamra</l-m> ta’ barra, mar iġibilna <l-m>t-te</l-m> u tajniehom <l-m>l-għomor</l-m> lilu u <l-m>lill-familja</l-m> waqt li bdejna nisimgħu <l-m>l-biki</l-m> u <l-m>l-qrid</l-m> ġejjin <l-m>mill-kmamar</l-m> ta’ ġewwa. <l-m>Fin-nofs</l-m> tal-kamra kien hemm gabarrè <l-m>tar-ram</l-m> bħalma Otman kien ġab lil nannti, minqux <l-m>bl-ittri</l-m> bl-Għarbi kollha ċfuf, żigarelli u ċerimonji, qishom tberfil. Fuqu kien hemm għadd ta’ ritratti ta’ Salaħ li bilkemm stajt nagħrfu fihom: ritratti tiegħu liebes ta’ suldat, tiegħu fuq żiemel, tiegħu wieqaf, rasu ’l&nbsp;fuq, f’ringiela ma’ ħutu kollha, tiegħu kokka ħdejn siġra <l-m>taż-żebbuġ</l-m> b’sigarett f’idu, tiegħu ġo karozza <l-m>fin-naħa</l-m> tax-xufier meta Salaħ qatt ma kien tgħallem isuq. Dak <l-m>il-ħin</l-m> tatni dagħdigħa siekta u xtaqt li kelli miegħi <l-m>r-ritratti</l-m> kollha li kellna tiegħu Malta, liebes <l-m>l-isbaħ</l-m> ilbiesi <l-m>fix-shows</l-m> li kien jagħmel <l-m>il-Gżira</l-m>, mimdud fuq <l-m>il-bar</l-m> tal-Hungry Tiger jippoppa xufftejh ma’ xi diska, imdawwar <l-m>bl-isbaħ</l-m> sinjorini <l-m>tat-tmeninijiet</l-m>, u nixħithom <l-m>fil-gabarrè</l-m> u ngħidilhom li Salaħ kienet <l-m>l-isbaħ</l-m> showgirl, li kienet tifqa’ bar nies meta tkanta u tiżfen u li kienet tgħidilna <l-m>l-isbaħ</l-m> stejjer fuq <l-m>il-Libja</l-m> meta wara <l-m>l-ikel</l-m>, f’nofs ta’ lejl, konna nitfu <l-m>d-dwal</l-m> ta’ kullimkien u ninxteħtu mitluqin fuq <l-m>is-sufan</l-m> fil-veranda nisimgħu <l-m>l-grillu</l-m> tal-lejl u nħarsu lejn <l-m>id-dellijiet</l-m> tas-siġra mfawra <l-m>bil-berquq</l-m> fil-qamar kwinta. <l-m>Id-dwejjaq</l-m>, <l-m>il-biki</l-m>, <l-m>it-theżżiż</l-m> tas-snien, <l-m>il-luttu</l-m> u <l-m>d-daqqiet</l-m> fuq <l-m>is-sider</l-m> għal persuna li ma teżistix beda jaqtagħli nifsi: kienu qed jibku u jolfqu għal idea ta’ persuna li kellhom ġo rashom imma li ma kinitx teżisti. Salaħ ma kienx dak li ħasbu huma, dak li riedu jemmnu huma: kienu qed jibku għall-fantasija tiegħu li bnew ġo rashom. Meta rani nipprova nitlaq ’il&nbsp;barra, Issam għamilli sinjal b’rasu li hu ried jibqa’ hemm, forsi għax ħaseb li seta’ jtaffi ftit <l-m>mid-diżappunt</l-m> għall-għaġla li mort biha jien, jew forsi biex jgħattili għar-rabja li kienet tidher ċara fuq wiċċi.</p>
<p>Waqt li kont qed insuq lura lejn Gargarex, <l-m>bid-dmugħ</l-m> nieżel minn għajnejja, inħares lejn <l-m>il-ħwienet</l-m> tal-ikel u <l-m>s-sapun</l-m>, <l-m>il-garaxxijiet</l-m> tal-mekkaniks, <l-m>il-gabubi</l-m> jbigħu <l-m>r-radjijiet</l-m> u <l-m>l-mobiles</l-m>, <l-m>tal-laħam</l-m> u <l-m>tal-ħaxix</l-m>, <l-m>bit-trab</l-m> u <l-m>t-tumbati</l-m> jmewġu <l-m>d-Daewoo</l-m> bajda li kont qed insuq, iserrpu miegħi <l-m>l-vannijiet</l-m> tal-Iveco li jġorru ħamsa u għoxrin persuna kull vjaġġ u jpaqpqu biex kulħadd iżulilhom <l-m>min-nofs</l-m>, nofsi mitluf imma xi kultant nilmaħ xi siġra <l-m>tal-palm</l-m> jew xi raġel bilqiegħda <l-m>fil-kantuniera</l-m> li kont tgħallimt naqrahom bħala sinjali ta’ lokalità jew direzzjoni, niskanta <l-m>bit-taħżiż</l-m> li bdejt nara għall-ewwel darba kontra Gaddafi fuq ħajt wara ħajt <l-m>tal-belt</l-m>, inġib quddiem għajnejja <l-m>l-memorji</l-m> ta’ Salaħ li f’kull ritratt arkivjat ġo rasi narah jitbissem, snienu bojod ileqqu bħal figurini taċ-ċeramika li nannti kellha <l-m>fil-vetrina</l-m>, għajnejh suwed qishom boċċi <l-m>tal-ossidjana</l-m> żbruffati minn ħalq vulkan, xagħru kannella ċar kollu nokkli kbar, li fi tfuliti kien iħallini nwaħħallu fihom <l-m>il-fjuri</l-m> tal-babiskuwa waqt li nilagħbu <l-m>tal-hairdressers</l-m>. <em><l-m>Il-ħajjiet</l-m> queer jitħassru malajr hawnhekk</em>, niftakarni ngħid lili nnifsi bejn dagħdigħa biki u oħra<em>. Malajr jindifnu <l-m>l-ħsibijiet</l-m> kollha li qatt kellek, <l-m>l-imħabbiet</l-m> ta’ ħajtek, dawk li damdmuk u dawk li bihom damdamt u farrakt qalb ħaddieħor, <l-m>is-saħna</l-m> li ġennitek u żammitek tiġri barra <l-m>sal-erbgħa</l-m> jew <l-m>il-ħamsa</l-m> ta’ filgħodu, titlajja tul <l-m>il-Corniche</l-m>, tħuf u tara ma’ min se tgħaddi <l-m>l-aħħar</l-m> ftit minuti <l-m>tal-lejl</l-m> qabel <l-m>is-sebħ</l-m> iqajjem lil kulħadd u <l-m>d-dawl</l-m> jixgħellek wiċċek u jikxfek. Jintilfu <l-m>l-ħiliet</l-m> li sawwart f’ġismek ta’ kif titgħallem tidħol <l-m>fil-qiegħa</l-m> tal-ikbar inkwiet u toħroġ minnu bħal ħawħa mhux mimsusa, ta’ kif tikkalma u twennes raġel indannat lest biex itik daqqa ta’ ras u jħabbtek ma’ ħajt wara li jkun battlu fik u jħares f’wiċċek u jiġi wiċċ imb wiċċ <l-m>mal-biża</l-m>’ li qed iġennu. Jitmermru u jgħibu miegħek dawk <l-m>il-mossi</l-m> ħfief li bihom tiżbogħ <l-m>il-kpiepel</l-m> t’għajnejk <l-m>bil-kuluri</l-m> tal-baħar ta’ Żuwara u Delimara jew <l-m>bl-iswed</l-m> qatran ilellex <l-m>bit-tikek</l-m> tal-kwiekeb iteptpu u jkanġu kull kulur minn flixkun <l-m>tal-ħġieġ</l-m> trasparenti. </em>Ridt insuq u nsuq sakemm nasal fejn <l-m>il-baħar</l-m> u ninżel ninħasel fih, nitnaddaf minn din <l-m>ix-xbieha</l-m> ta’ Salaħ li daħħluli ġo rasi. Ridtha toħroġ minn ġo fija u tegħreq. Ridtha tasal sa qiegħ <l-m>il-baħar</l-m> u tindifen hemm, tinkesa <l-m>bil-koċċli</l-m> li jibdlulha suritha sakemm ma tibqax tingħaraf. Meta wasalt u pparkjajt <l-m>il-karozza</l-m> fejn <l-m>l-asfalt</l-m> jieqaf ħesrem u jibda <l-m>r-ramel</l-m>, fejn <l-m>il-monakelli</l-m> jiġu jteftfu <l-m>fl-għadajjar</l-m> baxxi <l-m>tal-ilma</l-m> u jnaqqu <l-m>l-laqx</l-m> li jtella’ miegħu <l-m>l-mewġ</l-m> għażżien, inżajt u bdejt riesaq lejn <l-m>l-ilma</l-m>, <l-m>ir-ramel</l-m> jinġabar bejn <l-m>is-swaba</l-m>’ ta’ saqajja u jagħraxni. <l-m>Il-mewġ</l-m> imelles miegħi serraħli <l-m>l-għaġla</l-m> ta’ qalbi. Bdejt nieħu <l-m>n-nifs</l-m> iktar <l-m>bil-mod</l-m>, iktar <l-m>fil-fond</l-m>. Rasi bdiet tiskot. <l-m>Il-polz</l-m> tgħażżen. <l-m>Iż-żarżir</l-m> ta’ widnejja siket. Ħallejt ġismi għeri jintelaq u ħassejt <l-m>l-ilma</l-m> jtaffili <l-m>t-tixwit</l-m> li kelli fuq ġildti. Ħassejt <l-m>il-baħar</l-m> jgħannaqni, iwennisni, joħodni minn wara u jidħol bejn saqajja, iserrep kiesaħ ma’ kuxxtejja, imellisni <l-m>fl-intimità</l-m> profonda ta’ laħmi u jżommni marsus miegħu. Niftaħ saqajja biex ngħum ’il&nbsp;barra u ma’ kull daqqa, <l-m>l-ilma</l-m> jieħu imbottatura oħra għal ġo fija u jqajjimli ġismi iebes, <l-m>ix-xemx</l-m> tisreġ u <l-m>l-melħ</l-m> ileqq u jlellex fuq <l-m>il-wiċċ</l-m> tal-ilma u jixħtuli fuq ġildti stilel iteptpu dawl bajdani u dehbien. <l-m>Il-monakelli</l-m> jduru u jduru fuqi u jien komplejt naqdef ’il&nbsp;barra f’baħar ikanġi <l-m>l-ilwien</l-m> kollha <l-m>tal-ikħal</l-m> bejn Tripli u <l-m>Malta&nbsp;<span class="end-dot">.</span></l-m></p>
						</section>
					
				
				
				
					<section id="endnote" class="body-text">
						<p>Sati <l-m>al-Ħusri</l-m> kien wieħed <l-m>mill-pijunieri</l-m> tan-nazzjonaliżmu Għarbi. Dwar <l-m>il-ħsieb</l-m> tiegħu qrajt, fost <l-m>l-oħrajn</l-m>, <em>Reclaiming a Plundered Past: Archaeology and Nation Building in Modern Iraq</em> ta’ Magnus T. Bernhardsson, pubblikazzjoni University of Texas Press 2005. Ta’ Joseph Massad qrajt “Re-Orienting Desire: The Gay International and the Arab World” li deher f’<em>Public Culture</em>, vol. 14 nru 2, Duke University Press 2002, kif ukoll <em>Desiring Arabs</em>, University of Chicago Press 2007. <l-m>L-ideat</l-m> ta’ Saleem Haddad smajthom f’intervista fuq <l-m>il-podcast</l-m> <em>The Fire these Times</em> (ep. 63, 21.02.2021). Tiegħu qrajt <em>Guapa</em>, pubblikazzjoni Europa Editions 2016. <em>Retour à Reims</em> ta’ Didier Eribon huwa pubblikazzjoni Flammarion, 2010.</p>
					</section>
				
			</section>
			<section id="grid-max-panel-left-top">
				
				
					
						<ul class="generic-menu sequence-menu">
						
						<li>
							
								<a href="/omar-nshea-es-sidr-1-għasafar-tal-passa/">
								
								<span class="episode-number">
									1.&nbsp;</span>
								Għasafar <l-m>tal-passa</l-m></a>
							
							</a>
						
					</li>
					
			
					
						<li>
							
								<a href="/omar-nshea-es-sidr-2-ramel-u-muntanji/">
								
								<span class="episode-number">
									2.&nbsp;</span>
								Ramel u muntanji</a>
							
							</a>
						
					</li>
					
			
					
						<li>
							
								<a href="/omar-nshea-es-sidr-3-kibli/">
								
								<span class="episode-number">
									3.&nbsp;</span>
								Kibli</a>
							
							</a>
						
					</li>
					
			
					
						<li>
							
								<a href="/omar-nshea-es-sidr-4-nafta/">
								
								<span class="episode-number">
									4.&nbsp;</span>
								Nafta</a>
							
							</a>
						
					</li>
					
			
					
						<li class="active">
							
								<span class="episode-number">
									5.&nbsp;</span>
								Taġura</a>
							
					</li>
					
					</ul>
				
			
			
				<aside class="body-text promo-adjacent promo-previous">
					
						<p class="continuity">Aqra <l-m>l-parti</l-m> ta’ qabel:</p>
					
					<a href="/omar-nshea-es-sidr-4-nafta/">
						<header>
							<h3>Nafta</h3>
						</header>
						<p>Nibda nqalleb <l-m>fl-album</l-m> tat-ritratti <l-m>tat-tieġ</l-m> tagħhom, album abjad ikkuttunat b’nagħla fuq <l-m>in-naħa</l-m> tax-xellug u żigarella roża marbuta ċoff ħdejn <l-m>il-kliem</l-m> “Our Wedding” miktub <l-m>bil-magħqud</l-m> kulur <l-m>il-fidda</l-m>. Kien ikkurdat sew però ommi kienet ħallietu għand <l-m>in-nanniet</l-m> u qatt ma reġgħet ħarset lejh. Kien dejjem jiġri <l-m>fid-dar</l-m> minn kexxun għall-ieħor u jien spiss kont niftħu biex inħares sew lejn Otman u nqalla’ lili nnifsi niffissa fuq xagħru mġiegħed u ppettnat la ġenba. <l-m>Fir-ritratti</l-m> tat-tieġ, <l-m>il-ġilda</l-m> tiegħu tidher iktar skura milli tidher f’ritratti oħra. Fihom jidher imdejjaq, mixrub, imdawwar b’salt nies li jistkerrah. Jidher skomdu, qisu ’qas jaf iġib ruħu sew magħhom. Għajnejh qatt ma jħarsu direttament lejn ħadd. Xi ħaġa <l-m>fil-mod</l-m> ta’ kif iżomm lilu nnifsu turi li għalkemm <l-m>mill-istess</l-m> klassi soċjali tagħha, hemm differenzi li huma viżibbli, u ma jimmappjawx sew fuq xulxin. <l-m>Mir-ritratti</l-m> tat-tieġ jidher ċar li <l-m>l-familja</l-m> tagħha storbjuża, ferrieħa. <l-m>Mill-ittri</l-m> li bagħtilha hu, <l-m>il-familja</l-m> tiegħu tinstema’ mistħija u <l-m>tal-ġabra</l-m>. <l-m>It-tieġ</l-m> kien hemm <l-m>il-qraba</l-m> kollha: <l-m>il-kuġini</l-m> t’ommi ħelwin u jidher ċar li klassi aħjar minn tagħna għax zijitha Karmena kienet iżżewġet <l-m>tat-tajjeb</l-m> u saret pulita. Salvina wkoll kienet hemm, xagħarha qagħqa, geddumha boċċa, għonqha mlaħħam u mdendel, tiddandan b’kowt eleganti twil <l-m>sal-art</l-m> bil-fer <l-m>mad-dawra</l-m> tal-għonq u <l-m>l-pavri</l-m>. Tidher xurbana, għajnejha sakranazzi għandhom tleqqija brillanti, u rasha se tixpakka <l-m>l-aħħar</l-m> bil-pressjoni għolja u <l-m>d-daħq</l-m> tad-disprament. Nerġa’ naħlef miegħi nnifsi li xi darba mmur infittex u nistaqsi sew dwarha. Kien hemm ħuha Salvu, twil, imġissem, sabiħ u nejjieki u martu Mary b’libsa faqgħa bajda u sewda b’qafla <l-m>tal-bellus</l-m> iswed marbuta ma’ qaddha taqbad <l-m>il-moda</l-m> tas-sebgħinijiet. Kien hemm missierha, Saver, boqni u wieqaf, dahru miġbud lura, gustuż u ruxxan, u oħtha Janey, doċli u bi tbissima fissa ta’ mara raħlija li taf biss <l-m>l-affett</l-m> tal-mistħija. Imma tiddomina <l-m>r-ritratti</l-m> kollha <l-m>fl-album</l-m> kien hemm <l-m>in-nanna</l-m> Kelina, xagħarha qasir innukklat għall-okkażjoni <l-m>bir-rollers</l-m> il-kbar u liebsa libsa twila <l-m>sal-art</l-m> kulur aħmar demmi mżejna b’gamewwa <l-m>tal-Fabiola</l-m> fuq sidirha, dik <l-m>il-mara</l-m> bil-velu aħmar impittra <l-m>fil-profil</l-m> minn Jean Jacques Henner u li kont issibha f’kull dar imdendla <l-m>mal-ħajt</l-m> tas-salott jew <l-m>tal-kuritur</l-m>, spiss flimkien <l-m>mat-tifel</l-m> bil-libsa bluna ta’ Thomas Gainsborough. Għand <l-m>in-nanna</l-m> Kelina, apparti <l-m>l-Fabiola</l-m> fuq frejm ovali dendula <l-m>fil-kuritur</l-m>, kien hemm Miss Murray ta’ Thomas Lawrence <l-m>fis-salott</l-m>, u kien hemm żewġ stampi <l-m>tat-tallaba</l-m> ta’ Murillo <l-m>fil-kamra</l-m> tal-ikel. <l-m>In-nanna</l-m> kellha ħabta tixtri <l-m>l-inkwatri</l-m> bin-nifs mingħand Toni <l-m>tal-fajjenza</l-m> jew <l-m>mill-Ħamrun</l-m>, inkwatri li, meta jien bdejt insir konxju <l-m>tal-klassi</l-m> baxxa li niġi minnha, kienu jġegħluni nistħi meta jiġu għandna sħabi. Kont nixtieq li minflok dan <l-m>l-imbarazz</l-m> tal-ħabba gozz kellna pitturi <l-m>taż-żejt</l-m> mal-ħitan <l-m>tad-dar</l-m> u mhux tfal Vittorjani stampati fuq biċċa njama li <l-m>l-puliti</l-m> kienu jistkerrhu. <l-m>Fid-djar</l-m> ta’ sħabi <l-m>tal-iskola</l-m> kien hemm pitturi ta’ avukati u tobba <l-m>biż-żejt</l-m> fuq tila, Preti u Favray, porċellana ta’ Delia, pasturi ta’ Napli; <l-m>id-dar</l-m> aħna kellna pasturi naïve <l-m>tal-Bambin</l-m>, ċeramika <l-m>tar-riklami</l-m>, u inkwatri kitsch. Imma kif turi sew Celeste Olalquiaga, dawn <l-m>l-inkwatri</l-m> u <l-m>l-istampi</l-m> joffru <l-m>lill-klassijiet</l-m> baxxi forma ta’ sostenn emozzjonali, mod kif <l-m>id-dar</l-m> tista’ ssir spazju sabiħ, post ta’ memorja u aspirazzjoni soċjali. Għal nannti u niesha, dawn <l-m>l-oġġetti</l-m> li ħafna jqisuhom bħala fallimenti estetiċi kienu frammenti ta’ maġija mitlufa, portali lejn dinjiet immaġinati fejn <l-m>id-dinjità</l-m> u <l-m>l-eleganza</l-m> huma aċċessibbli. <l-m>Fis-sentiment</l-m> iffriżat tagħhom, iżommu għaddej dak kollu li <l-m>s-suq</l-m> tal-arti ma jafx ikejjel: <l-m>l-imħabba</l-m> u <l-m>l-qima</l-m> lejn <l-m>il-poetika</l-m> tal-ħajja ta’ kuljum. Illum ninħasad xħin inħares sew lejn <l-m>ir-ritratti</l-m> tat-tieġ u nara lil nannti <l-m>bil-Fabiola:</l-m> Santa Fabiola, wara kollox, hija <l-m>l-qaddisa</l-m> patruna <l-m>taż-żwiġijiet</l-m> diffiċli, <l-m>tan-nies</l-m> divorzjati, <l-m>tal-vittmi</l-m> tal-abbuż u <l-m>tal-adulteri</l-m>. Ċert li nannti libset <l-m>il-Fabiola</l-m> għat-tieġ <l-m>t’ommi</l-m> għax kienet gamewwa mżewqa u mdawra b’ħajta deheb filugranu, u mhux għax kellha xi premonizzjoni fuq <l-m>iż-żwieġ</l-m> ta’ bintha. Tant inqas għax kellha xi idea, vaga kemm setgħet kienet vaga, li <l-m>l-mara</l-m> fil-gamewwa kienet qaddisa jew li <l-m>x-xbieha</l-m> tagħha kellha xi tifsira. Imma forsi <l-m>l-Fabiola</l-m> fuq sider nannti hija xhieda li <l-m>s-simboliżmu</l-m> jaħdem ferm aħjar meta jitħalla waħdu, imbiegħed <l-m>mill-indħil</l-m> u <l-m>l-aġenzija</l-m> tal-bniedem.</p>
					</a>
				</aside>
			
			
			
		</section>
		<section id="grid-max-panel-left-bottom">
			
			
			<aside id="publication-history">
				<p>Dan <l-m>ix-xogħol</l-m> ġie ppubblikat għall-ewwel darba <l-m>fl-1</l-m> ta’ Settembru 2025, f’dan <l-m>il-ġurnal</l-m>.</p>
			</aside>
		</section>
		<section id="grid-max-panel-right-bottom">
			
			
				<aside class="book" data-track-content data-content-name="Ktieb" data-content-piece="Es Sidr #5">
					
					
					
					<ul class="promo-list">
	
	
		
			


<li >
	<a class="promo  novembru promo-ktieb-stampat sequence- story-151" href="/kotba-omar-nshea-es-sidr/" onclick="analytics(['trackEvent', 'Promo', 'minn: Es Sidr #5', 'għal: Es Sidr', 1]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_es_sidr_646d31fd67.avif 2x,
				/stampi/large_uncropped_avif_x3_qoxra_dummy_es_sidr_646d31fd67.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_es_sidr_646d31fd67.jpg 2x,
				/stampi/large_uncropped_jpeg_x3_qoxra_dummy_es_sidr_646d31fd67.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_es_sidr_646d31fd67.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_es_sidr_646d31fd67.jpg">
		
		<img
			src="/stampi/social_qoxra_dummy_es_sidr_646d31fd67.jpg"
			alt=""
			
		>
	</picture>
	
</figure>

					
					
						
							
								<p>Dan ix-xogħol jidher fil-ktieb <em class="link">Es Sidr</em>.</p>
							
						
					
				</div>
			
		
	</a>
	

</li>

		
	
</ul>

					
				</aside>
			
			
			
			
				<aside id="letters-solicit">
					<p>Iktbilna dwar dan ix-xogħol fuq <l-m>l-indirizz</l-m>
						<a href="mailto:ittri@aphroconfuso.mt?subject=Es Sidr #5 “Taġura” ta’ Omar N’Shea" class="outline">ittri@aphroconfuso.mt</a>. Jekk jogħġbok inkludi ismek u fejn toqgħod. Kontribuzzjonijiet anonimi ma jiġux ikkunsidrati.</p>
				</aside>
			
		</section>
	</div>
	
	
</article>


<aside class="books-list promos-container" data-track-content data-content-name="Promos tal-qiegħ" data-content-piece="Es Sidr #5">
	
	
	<nav class="category-menu">
	<li class="header">
		<a href="/kotba/">Il-Kotba ta’ Aphroconfuso</a>
	</li>
</nav>




<ul class="promo-list">
	
	
		
			


<li >
	<a class="promo  ottubru promo-ktieb-stampat sequence- story-88" href="/kotba-antoloġija-1/" onclick="analytics(['trackEvent', 'Promo', 'minn: Es Sidr #5', 'għal: Antoloġija 1', 1]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_antologija_1_5dae1b2f1f.avif 2x,
				/stampi/large_uncropped_avif_x3_qoxra_dummy_antologija_1_5dae1b2f1f.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_antologija_1_5dae1b2f1f.jpg 2x,
				/stampi/large_uncropped_jpeg_x3_qoxra_dummy_antologija_1_5dae1b2f1f.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_antologija_1_5dae1b2f1f.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_antologija_1_5dae1b2f1f.jpg">
		
		<img
			src="/stampi/social_qoxra_dummy_antologija_1_5dae1b2f1f.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  marzu promo-ktieb-stampat sequence- story-115" href="/kotba-romeo-roxman-gatt-qarn/" onclick="analytics(['trackEvent', 'Promo', 'minn: Es Sidr #5', 'għal: Qarn', 2]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_qarn_12ccf8b37f.avif 2x,
				/stampi/large_uncropped_avif_x3_qoxra_dummy_qarn_12ccf8b37f.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_qarn_12ccf8b37f.jpg 2x,
				/stampi/large_uncropped_jpeg_x3_qoxra_dummy_qarn_12ccf8b37f.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_qarn_12ccf8b37f.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_qarn_12ccf8b37f.jpg">
		
		<img
			src="/stampi/social_qoxra_dummy_qarn_12ccf8b37f.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
	
		
			


<li >
	<a class="promo  novembru promo-ktieb-stampat sequence- story-145" href="/kotba-antoloġija-2/" onclick="analytics(['trackEvent', 'Promo', 'minn: Es Sidr #5', 'għal: Antoloġija 2', 4]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_antologija_2_96eddcc59b.avif 2x,
				/stampi/large_uncropped_avif_x3_qoxra_dummy_antologija_2_96eddcc59b.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_antologija_2_96eddcc59b.jpg 2x,
				/stampi/large_uncropped_jpeg_x3_qoxra_dummy_antologija_2_96eddcc59b.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_antologija_2_96eddcc59b.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_antologija_2_96eddcc59b.jpg">
		
		<img
			src="/stampi/social_qoxra_dummy_antologija_2_96eddcc59b.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  frar promo-ktieb-stampat sequence- story-161" href="/kotba-omar-nshea-bur-mgħeż/" onclick="analytics(['trackEvent', 'Promo', 'minn: Es Sidr #5', 'għal: Bur Mgħeż', 5]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_bur_mghez_previst_97b19cc616.avif 2x,
				/stampi/large_uncropped_avif_x3_qoxra_dummy_bur_mghez_previst_97b19cc616.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_bur_mghez_previst_97b19cc616.jpg 2x,
				/stampi/large_uncropped_jpeg_x3_qoxra_dummy_bur_mghez_previst_97b19cc616.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_bur_mghez_previst_97b19cc616.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_bur_mghez_previst_97b19cc616.jpg">
		
		<img
			src="/stampi/social_qoxra_dummy_bur_mghez_previst_97b19cc616.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  ottubru promo-ktieb-stampat sequence- story-142" href="/kotba-loranne-vella-marta-marta/" onclick="analytics(['trackEvent', 'Promo', 'minn: Es Sidr #5', 'għal: Marta Marta', 6]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_marta_marta_previst_c160ea8d1d.avif 2x,
				/stampi/large_uncropped_avif_x3_qoxra_dummy_marta_marta_previst_c160ea8d1d.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_marta_marta_previst_c160ea8d1d.jpg 2x,
				/stampi/large_uncropped_jpeg_x3_qoxra_dummy_marta_marta_previst_c160ea8d1d.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_marta_marta_previst_c160ea8d1d.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_marta_marta_previst_c160ea8d1d.jpg">
		
		<img
			src="/stampi/social_qoxra_dummy_marta_marta_previst_c160ea8d1d.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  novembru promo-ktieb-stampat sequence- story-140" href="/kotba-antoloġija-3/" onclick="analytics(['trackEvent', 'Promo', 'minn: Es Sidr #5', 'għal: Antoloġija 3', 7]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_antologija_3_previst_5decfb9ebe.avif 2x,
				/stampi/large_uncropped_avif_x3_qoxra_dummy_antologija_3_previst_5decfb9ebe.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_antologija_3_previst_5decfb9ebe.jpg 2x,
				/stampi/large_uncropped_jpeg_x3_qoxra_dummy_antologija_3_previst_5decfb9ebe.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_antologija_3_previst_5decfb9ebe.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_antologija_3_previst_5decfb9ebe.jpg">
		
		<img
			src="/stampi/social_qoxra_dummy_antologija_3_previst_5decfb9ebe.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
</ul>


</aside>
<aside class="promos-container end-promos" data-track-content data-content-name="Promos tal-qiegħ" data-content-piece="Es Sidr #5">
	
	
	
	<ul class="promo-list">
	
	
		
			


<li  class="multiple-episodes episode-7">
	<a class="promo  dicembru promo-esej sequence-5 story-201 is-episode" href="/franco-bifo-berardi-karl-baldacchino-nifs-kaos-u-poeżija-7-tbiċċir/" onclick="analytics(['trackEvent', 'Promo', 'minn: Es Sidr #5', 'għal: Nifs:: Kaos u Poeżija #7', 1]);">
		
			<header>
	<ul>
		
			<li class="header-label">Diċembru 2025</li>
		
		
	</ul>
	
	
		
			<h1>
				Nifs: Kaos u Poeżija
				
					<span class="episode-number">#7</span>
				
			</h1>
		
	
	


	
	<h2>
		
		
			<span class="author">Franco “Bifo” Berardi</span>
			<span class="translator">(tr Karl Baldacchino)</span>
		
	</h2>





	
		<h3>
			
			
			Tbiċċir
		</h3>
	
</header>

			
			<div class="body-text">
				
					<p>X’inhu <l-m>s-sors</l-m> tat-twemmin li, li tipprokrea huwa aħjar milli ma tipprokreax? Din hija enigma għalija, imma naħseb li din <l-m>il-fissazzjoni</l-m> ma tistax tinftiehem sakemm ma nqisux <l-m>il-qawmien</l-m> mill-ġdid psikotiku <l-m>tar-razziżmu</l-m>. Għaliex għandna nibżgħu <l-m>mit-tnaqqis</l-m> fil-popolazzjoni? Wieħed jista’ jargumenta li <l-m>t-tnaqqis</l-m> fil-popolazzjoni jista’ jiġġenera problema ekonomika u fiskali, iżda jekk dan hu minnu, <l-m>is-soluzzjoni</l-m> tinsab hawn: aħna, <l-m>l-Ewropej</l-m>, għandna nistimulaw <l-m>l-immigrazzjoni</l-m> u norganizzaw <l-m>l-akkoljenza</l-m> u <l-m>l-integrazzjoni</l-m> ta’ iktar nies minn pajjiżi maħmukin <l-m>mill-miżerja</l-m> u <l-m>l-gwerra</l-m>. Din <l-m>is-soluzzjoni</l-m> hija eżattament <l-m>l-oppost</l-m> taċ-ċaħda paranojka li tagħmel <l-m>il-Fortizza</l-m> Ewropea fuq <l-m>il-mewġa</l-m> ta’ migrazzjoni li ġejja minn pajjiżi Afrikani, <l-m>tal-Lvant</l-m> Nofsani u Asjatiċi. <l-m>Fl-Italja</l-m>, <l-m>l-immigranti</l-m> qed iħallsu parti importanti <l-m>mid-dħul</l-m> tas-sigurtà soċjali <l-m>tal-pajjiż</l-m>. Għandna għalhekk nippromovu <l-m>l-adozzjonijiet</l-m>, niffaċilitaw <l-m>il-proċeduri</l-m>, nagħtu <l-m>ċ-ċittadinanza</l-m> Ewropea lil mijiet ta’ eluf ta’ trabi li bħalissa huma mitlufin f’kampijiet ta’ konċentrament Torok jew Libjani. Madankollu, <l-m>il-mexxejja</l-m> politiċi Ewropej u <l-m>l-maġġoranza</l-m> tal-pubbliku Ewropew jiċħdu b’vuċi waħda din <l-m>is-soluzzjoni</l-m>. Għaliex? <l-m>It-tweġiba</l-m> mhux imlissna hija li <l-m>r-razza</l-m> bajda tkun <l-m>fil-periklu</l-m> ta’ estinzjoni. <l-m>X’għarukaża</l-m>!</p>
				
			</div>
		
	</a>
	

</li>

		
	
		
			


<li  class="multiple-episodes episode-6">
	<a class="promo  lulju promo-djarju sequence-2 story-76 is-episode" href="/loranne-vella-djarju-2024-03-01-nintebaħ-li-terraqt-mhux-ħażin/" onclick="analytics(['trackEvent', 'Promo', 'minn: Es Sidr #5', 'għal: Djarju #6 Loranne Vella', 2]);">
		
			<header>
	<ul>
		
			<li class="header-label">
				<span class="header-djarju">Djarju</span>
				
					<span class="subject-date">01.03.2024</span>
				
			</li>
		
		
	</ul>
	
	
		
	
	


	
	<h2>
		
		
			
			
				
					
						<span class="author">Loranne Vella</span>
					
					
	</h2>





	
		<h3>
			
			
			Nintebaħ li terraqt mhux ħażin
		</h3>
	
</header>

			
			<div class="body-text">
				
					<p>Fi tfuliti, meta kont għadni ngħix ħdejn <l-m>il-baħar</l-m>, kull filgħaxija kont immur nimxi <l-m>mal-kosta</l-m> bla ma ngħid ’il&nbsp;ħadd. Mixja mgħaġġla mhux illajmata, nibdieha <l-m>bin-niżla</l-m> lejn <l-m>il-bajja</l-m>, imbagħad nerħi lejn <l-m>il-lemin</l-m> u nibqa’ dieħla ’l&nbsp;ġewwa, naqbeż <l-m>ir-ramla</l-m> u ninżel fuq <l-m>il-blat</l-m>. ’Il&nbsp;fuq minni stajt nisma’ <l-m>l-ilħna</l-m>, <l-m>it-taħbit</l-m> u <l-m>t-tektik</l-m> tal-boċċi <l-m>tal-logħob</l-m>. Iżda moħħi kien biss fuq <l-m>il-pass</l-m> li jmiss jien u ntawwal riġlejja biex nevita <l-m>l-blat</l-m> ippuntat u <l-m>l-ħofor</l-m> mimlijin ilma qiegħed. Nieqaf ħdejn <l-m>is-salini</l-m>, inserraħ saqajja fuq <l-m>ix-xoffa</l-m> ta’ ħawt minnhom, inħares daqqa minn naħa daqqa minn oħra biex nilmaħ <l-m>l-ilwien</l-m> ikanġu <l-m>tal-kristalli</l-m> tal-melħ <l-m>fid-dawl</l-m> ta’ nżul <l-m>ix-xemx</l-m>, imbagħad lejn <l-m>il-baħar</l-m>. Kont nistħajjel li <l-m>l-fetħa</l-m> tal-baħar quddiemi għad xi darba tittiekel gidma gidma u nkun jien li nibqa’ <l-m>bil-ġuħ</l-m>. Nimxi fuq <l-m>il-ħitan</l-m> baxxi minquxa <l-m>fil-blat</l-m> ta’ madwar <l-m>l-għanqbuta</l-m> ta’ ħwat kwadri wieħed maġenb <l-m>l-ieħor</l-m>, nipprova ma naqa’ <l-m>fl-ebda</l-m> wieħed minnhom. Xi darba ma kien hawn xejn ħlief <l-m>il-kristalli</l-m> jleqqu <l-m>tal-melħ</l-m> li <l-m>l-baħar</l-m> u <l-m>x-xemx</l-m> kienu joffru ’<l-m>l-art</l-m>. Bdew jieqfu <l-m>mal-kosta</l-m> l-baħħara jiġbru <l-m>l-melħ</l-m> biex jerfgħu fih <l-m>il-laħam</l-m>, <l-m>il-ħut</l-m> u <l-m>l-ġlud</l-m> ħa jservuhom għal żmien ieħor. <l-m>It-tmelliħ</l-m> fost <l-m>l-eqdem</l-m> taħwir <l-m>tal-ikel</l-m>, u <l-m>l-imluħa</l-m> waħda <l-m>mill-ħames</l-m> togħmiet li kapaċi ntiegħmu. Insalata mhix ħlief werqa mmellħa. Immellħu <l-m>l-ilma</l-m> tax-xorb sa ma jtiegħem ilma baħar u nsejħulu salmura; nimmarinaw <l-m>il-laħam</l-m> biex inrattbuh u ntejbuh ħa nomogħduh bi pjaċir. Jekk ma niklux melħ nimirdu, jekk nieħdu wisq immutu. <l-m>Bil-melħ</l-m> issiġillajna ftehim bejnietna, roxxejnieh biex nuru ’l&nbsp;Alla li nafdaw fih. Bnejna toroq għall-melħ biss, bih xtrajna, begħna, partatna, għamilna <l-m>l-kummerċ</l-m>. Bdejna gwerra minħabba <l-m>l-melħ</l-m>. Ħkimna rħula, ħraqnielhom <l-m>id-djar</l-m> u ksejnielhom <l-m>l-uċuħ</l-m> tar-raba’ <l-m>bil-melħ</l-m> biex xejn ma jikber u jmut <l-m>bil-ġuħ</l-m> kull min kien fadal ħaj. Morna <l-m>x-xogħol</l-m> u <l-m>fl-aħħar</l-m> tax-xahar tawna salarju, <l-m>mil-Latin:</l-m> salarium, sal, melħ. Bħalma fehem tard wisq Mida, <l-m>id-deheb</l-m> tgħaddi mingħajru, <l-m>il-melħ</l-m> le. <l-m>Fit-Tramuntana</l-m> tal-gżira, ’il&nbsp;bogħod ’il&nbsp;bogħod, kont naf li hemm raħal imsemmi għall-melħ ’ħabba <l-m>s-salini</l-m> li m’għadx hemm u <l-m>l-bur</l-m> salmastru li <l-m>sal-lum</l-m> hemm għadu. </p>
				
			</div>
		
	</a>
	

</li>

		
	
		
			


<li  class="multiple-episodes episode-24">
	<a class="promo  dicembru promo-poezija sequence-15 story-205 is-episode" href="/beverly-agius-invokazzjonijiet-24-(l-erbgħa-u-għoxrin)/" onclick="analytics(['trackEvent', 'Promo', 'minn: Es Sidr #5', 'għal: Invokazzjonijiet #24', 3]);">
		
			<header>
	<ul>
		
			<li class="header-label">Diċembru 2025</li>
		
		
	</ul>
	
	
		
			<h1>
				Invokazzjonijiet
				
					<span class="episode-number">#24</span>
				
			</h1>
		
	
	


	
	<h2>
		
		
			
			
				
					
						<span class="author">Beverly Agius</span>
					
					
	</h2>





	
		<h3>
			
			
			(l-erbgħa u għoxrin)
		</h3>
	
</header>

			
			<div class="body-text poetry">
				
					<p>(Aphroconfuso<br/>ħarban mill-provinċji<br/>tas-sekli skars mill-ħsus <br/><br/>waħdi narak u ninnutak<br/><br/>bħal labra f’maktur tifli<br/>b’reqqa l-kelma illeċta li <br/><br/>ħallejt warajja <br/>mhux bi żball)<br/><br/><br/><br/>(Aphroconfuso<br/>ħarban mill-provinċji<br/>tas-sekli skars mill-ħsus <br/><br/>waħdi narak u ninnutak<br/><br/>bħal labra f’maktur tifli<br/>b’reqqa l-kelma illeċta li <br/><br/>ħallejt warajja <br/>mhux bi żball)</p>
				
			</div>
		
	</a>
	

</li>

		
	
</ul>

</aside>

<script>
	audioUrls = {
		"songs": []
	} || null;
	author = "Omar N’Shea" || null;
	collections = "" || null;
	issueMonth = "settembru" || null;
	issueMonthYear = "settembru-2025" || null;
	pageReportingTitle = "Es Sidr #5" || null;
	reportingTitle = pageReportingTitle || null;
	podcastUrl = null || null;
	sequenceEpisodeNumber = "5" || null;
	sequenceEpisodeTitle = "Taġura" || null;
	storyId = "174" || null;
	storyType = "Esej" || null;
	pageTitle = "Es Sidr" || null;
	translator = null || null;
	wordcount = 15850 || null;
</script>


			</main>
		</div>
		<div id="bottom-wrapper">
			<img id="deco" role="none" src="/img/deco-100.svg" alt="Dekorazzjoni art-nouveau"/>
			
				<div id="newsletter-container-bottom" class="newsletter-container">
					<section id="form" data-track-content data-content-name="Homepage" data-content-piece="formola">
						<iframe id="newsletter" class="newsletter-iframe-regular" src="https://aphroconfuso.mt/newsletter-redirect/subscription/form#" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-dark" src="https://aphroconfuso.mt/newsletter-redirect/subscription/form#|#201e1d|#908984|0|442093344ewr" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-contrast" src="https://aphroconfuso.mt/newsletter-redirect/subscription/form#|#000000|#ffffff|0|442093344ewr" scrolling="no" title="Abbona fin-newsletter"></iframe>

					</section>
				</div>
			
			<footer data-track-content data-content-name="Footer" data-content-piece="omar-nshea-es-sidr-5-taġura">
	<nav class="footer-content">
		<menu id="housekeeping">
			<li class="header">Dwarna</li>
			<li><a href="/kolofon/">Kolofon</a></li>
			<li><a href="/proċess-editorjali/">Proċess</a></li>
			<li><a href="/gwida-tal-istil/">Gwida tal-istil</a></li>
			<li><a href="/cookies/">Cookies</a></li>
			<li><a href="/privatezza/">Privatezza</a></li>
			<li><a href="/aċċessibbiltà/">Aċċessibbiltà</a></li>
			<li><a href="/podcast/">Podcast</a></li>
			<li><a href="/newsletter/">Newsletter</a></li>
			<li class="hide-tablet"><a href="/drittijiet/">Drittijiet</a></li>
		</menu>
		<menu id="media">
			<li class="header">Midja</li>
			<li><a href="/ar/" class="arabic">العربية</a></li>
			<li><a href="/ca/">Català</a></li>
			<li><a href="/de/">Deutsch</a></li>
			<li><a href="/en/">English</a></li>
			<li><a href="/es/">Español</a></li>
			<li><a href="/fr/">Français</a></li>
			<li><a href="/it/">Italiano</a></li>
			<li><a href="/nl/">Nederlands</a></li>
			<li class="hide-tablet"><a href="/ro/">Română</a></li>
		</menu>
		<menu id="socials">
			<li class="header">Segwina</li>
			<li><a href="https://facebook.com/aphroconfuso">Facebook</a></li>
			<li><a href="https://instagram.com/aphroconfuso">Instagram</a></li>
			
			
			<li><a href="https://whatsapp.com/channel/0029VaysAKP7z4kZHDKdZ71J" rel="me">WhatsApp</a></li>
			<li><a href="https://aphroconfuso.bsky.social/">Bluesky</a></li>
			<li><a href="https://youtube.com/@aphroconfuso">Youtube</a></li>
			<li><a href="https://open.spotify.com/user/31rly4s75gfxs6li6bcxc5bqlgza">Spotify</a></li>
		</menu>
		<menu id="podcast">
			<li class="header">Podcast</li>
			<li><a href="https://podcasts.apple.com/us/podcast/aphroconfuso/id1686567243">Apple</a></li>
			
			<li><a href="https://feeds.acast.com/public/shows/aphroconfuso">RSS feed</a></li>
			<li><a href="https://open.spotify.com/show/75Lt3UMvC1jE15SGrNFMww">Spotify</a></li>
			
		</menu>
		<div id="logotype-container">
			<a href="/"><img src="/img/logotype.svg" class="logotype" alt="logo: Aphroconfuso" /></a>
		</div>
		<div id="email">
			<a href="mailto:l-edituri@aphroconfuso.mt" class="email">l-edituri@aphroconfuso.mt</a>
		</div>
		<div id="theme" class="hide-mobile choose-theme choose-theme-footer">
			<a id="theme-regular-footer" role="button" tabindex="4">s</a>
			<a id="theme-dark-footer" role="button" tabindex="5">m</a>
			<a id="theme-contrast-footer" role="button" tabindex="6">c</a>
			<a id="theme-system-footer" role="button" tabindex="7">p</a>
		</div>
		<div id="organisation"><p>Aphroconfuso huwa organizzazjoni mhux għall-profitt irreġistrata bin-numru <span class="sc">VO/2619</span>.</p></div>
		<div id="copyright"><p><a href="/drittijiet/" class="copyright">&copy; 2023-2025 Aphroconfuso et al</a></p></div>
		<div id="qrcode"><img src="/img/qr/omar-nshea-es-sidr-5-taġura.png" width="180" height="180" alt="QR code" /></div>
		<div id="url">https://aphroconfuso.mt/omar-nshea-es-sidr-5-taġura/</div>
	</nav>
</footer>

		</div>
		<aside id="scroll-tools" class="monthly-outlined">
			<p>
				<span id="progress">
					<!-- --></span></p>
		</aside>
	</body>
</html>
