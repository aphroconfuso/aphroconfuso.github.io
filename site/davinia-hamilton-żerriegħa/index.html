<!doctype html>
<html lang="mt" translate="no">

	<head>
		<meta charset="utf-8">
		
	<title>Żerriegħa ta’ Davinia Hamilton · Aphroconfuso</title>
	<meta content="Fil-ħarifa tal-2020, fil-bidu tat-tieni lockdown, żrajt żerriegħa għall-ewwel darba f’ħajti, u r-raħs ta’ idea rabba l-għeruq. Dak iż-żmien konna f’nofs il-pandemija: in-numri—l-infezzjonijiet, il-pazjenti l-ICU, u l-imwiet—kienu telgħin, u konna qegħdin niffaċċjaw xitwa twila u kiefra. Malta kienet tinħass ’il bogħod ’il bogħod—’il bogħod wisq minn dan l-appartament żgħir f’Londra. Iż-żmien kien għaddej b’pass illajmat imma goff, ma jċedi xejn. Ħassejt in-nuqqas ta’ familti, kont ili xhur twal ma narahom, u l-ivvjaġġar kien għadu perikoluż. Kien għad ma kellniex vaċċin biex itaffi l-periklu ta’ dan il-virus li kien qiegħed jeqred tant nies. Bl-ansjetà ttextex f’żaqqi, kont qisni għasfur b’qalbi tgħaġġel, kollni ttikazzjoni u enerġija bla skop." name="description">
	<meta property="og:image" content="/stampi/social_currier_ives_adam_isemmi_l_annimali_kbir_26689ac9be.jpg">
	
		<meta name="author" content="Davinia Hamilton">
	
	
	
		<script src="/amplitude/amplitude.min.js"></script>
	
	<meta name="twitter:card" content="summary_large_image">
	<meta name="twitter:site" content="@aphroconfuso">
	<meta name="twitter:creator" content="@aphroconfuso">
	<meta name="twitter:title" content="Żerriegħa ta’ Davinia Hamilton">
	<meta name="twitter:description" content="Fil-ħarifa tal-2020, fil-bidu tat-tieni lockdown, żrajt żerriegħa għall-ewwel darba f’ħajti, u r-raħs ta’ idea rabba l-għeruq. Dak iż-żmien konna f’nofs il-pandemija: in-numri—l-infezzjonijiet, il-pazjenti l-ICU, u l-imwiet—kienu telgħin, u konna qegħdin niffaċċjaw xitwa twila u kiefra. Malta kienet tinħass ’il bogħod ’il bogħod—’il bogħod wisq minn dan l-appartament żgħir f’Londra. Iż-żmien kien għaddej b’pass illajmat imma goff, ma jċedi xejn. Ħassejt in-nuqqas ta’ familti, kont ili xhur twal ma narahom, u l-ivvjaġġar kien għadu perikoluż. Kien għad ma kellniex vaċċin biex itaffi l-periklu ta’ dan il-virus li kien qiegħed jeqred tant nies. Bl-ansjetà ttextex f’żaqqi, kont qisni għasfur b’qalbi tgħaġġel, kollni ttikazzjoni u enerġija bla skop.">
	<meta name="twitter:image" content="/stampi/social_currier_ives_adam_isemmi_l_annimali_kbir_26689ac9be.jpg">
	<meta name="twitter:image:alt" content="Ħafna annimali f&#39;foresta u raġel qed jipponta lejhom.">

		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">
		<link rel="canonical" href="https://aphroconfuso.mt/davinia-hamilton-żerriegħa/">
		<link rel="alternate" type="application/atom+xml" href="http://aphroconfuso.mt/atom.xml">
		<link rel="alternate" type="application/atom+json" href="http://aphroconfuso.mt/atom.json">
		<link rel="stylesheet" href="/css/style-62d2ff28.css">
		<script defer src="/script/script-115.js"></script>
		<script>
			const	urlSlug = location.pathname.replace(/\//g, '');
			const setCookie = (cname, cvalue, exdays = 36500) => {
				const d = new Date();
				d.setTime(d.getTime() + (exdays*24*60*60*1000));
				let expires = "expires="+ d.toUTCString();
				document.cookie = cname + "=" + cvalue + ";" + expires + ";path=/";
			}
			const getCookie = (cname) => {
				let name = cname + "=";
				let decodedCookie = decodeURIComponent(document.cookie);
				let ca = decodedCookie.split(';');
				for(let i = 0; i < ca.length; i++) {
					let c = ca[i];
					while (c.charAt(0) == ' ') {
						c = c.substring(1);
					}
					if (c.indexOf(name) == 0) {
						return c.substring(name.length, c.length);
					}
				}
				return "";
			}
			const addRemoveFontSizeClass = (size) => {
				document.body.classList.remove('font-size-1','font-size-2','font-size-3','font-size-4');
				document.body.classList.add(`font-size-${ size }`);
				setCookie('font', size);
			}
			const initialiseAfterBody = () => {
				const fontSize = getCookie('font') || 1;
				addRemoveFontSizeClass(fontSize);
				if (getCookie(`tw-${urlSlug}`)) {
					document.body.classList.add('trigger-warning-closed');
				}
			}
			var _paq = window._paq = window._paq || [];
			_paq.push(['disableCookies']);
			_paq.push(['enableJSErrorTracking']);
			_paq.push(['enableHeartBeatTimer']);
			_paq.push(['enableLinkTracking']);
			_paq.push(['trackPageView']);
			_paq.push(['trackVisibleContentImpressions']);
			(function () {
				var u = "//analitika.aphroconfuso.mt/";
				_paq.push(['setTrackerUrl', u + 'matomo.php']);
				_paq.push(['setSiteId', location.host === 'aphroconfuso.mt' ? '1' : '2']);
				var d = document, g = d.createElement('script'), s = d.getElementsByTagName('script')[0];
				g.async = true; g.src = u + 'matomo.js'; s.parentNode.insertBefore(g, s);
			})();
		</script>
	</head>
	<body class="show-nav">
		<script>initialiseAfterBody();</script>
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<a id="logo-container" href="/"><img src="/img/logo-4C4845.svg" id="logo" alt="logo: Aphroconfuso" /></a>
				<input id="menu-toggle" type="checkbox" />
				<label class='menu-button-container' for="menu-toggle">
					<span style="display: none">Mobile biss: iftaħ il-menu</span>
					<div class='menu-button'></div>
				</label>
				<menu>
					<li><a href="/appuntamenti/">Appuntamenti</a></li>
					<li><a href="/kontributuri/">Kontributuri</a></li>
					
					<li><a href="/werrej/">Werrej</a></li>
					<li><a href="/podcast/">Podcast</a></li>
					<li class="hide-laptop">&nbsp;</li>
					<li><a href="/dwarna/">Dwarna</a></li>
					<li><a href="/kolofon/">Kolofon</a></li>
					
					<li><a href="/newsletter/">Newsletter</a></li>
					<li class="hide-laptop"><a href="/gwida-tal-istil/">Gwida tal-Istil</a></li>
					<li class="hide-laptop" id="text-size-adjust">
						<a id="font-size-1" href="#">a</a>
						<a id="font-size-2" href="#">a</a>
						<a id="font-size-3" href="#">a</a>
						<a id="font-size-4" href="#">a</a>
					</li>
				</menu>
				<div id="brownline"></div>
			</nav>
			<div id="message"><!-- --></div>
			<main id="skipto">
				
	<article class="content ottubru-2023 esej story story-22">
		<header>
			
				<h4><a href="/ottubru-2023/">Ottubru 2023</a></h5>
				<h1>
					Żerriegħa
					
				</h1>
				<h2>
					
						<a href="/davinia-hamilton/">Davinia Hamilton</a>
					
				</h2>
			
			
			
		</header>
		<div class="container">
			<section id="grid-max-panel-left-top">
				
				
				
			</section>
			<section id="grid-max-panel-right-top">
				
				
					<aside id="podcast-note">
						<figure id="audio">
							<div id="player">
								<div class="control-container">
									<button class="amplitude-play-pause" amplitude-main-play-pause="true" id="play-pause">
								</div>
								<div id="range">
									<input type="range" id="range-input" class="amplitude-song-slider" step=".1">
									<progress class="amplitude-song-played-progress" amplitude-main-song-played-progress="true" id="song-played-progress"></progress>
								</div>
								<div class="time-container">
										<span class="amplitude-current-hours" amplitude-main-current-hours="true"></span>:<span class="amplitude-current-minutes" amplitude-main-current-minutes="true"></span>:<span class="amplitude-current-seconds" amplitude-main-current-seconds="true"></span>/<span class="amplitude-duration-hours" amplitude-main-duration-hours="true"></span>:<span class="amplitude-duration-minutes" amplitude-main-duration-minutes="true"></span>:<span class="amplitude-duration-seconds" amplitude-main-duration-seconds="true"></span>
								</div>
							</div>
							<figcaption>
								
									<p>Davinia Hamilton taqra “Żerriegħa”. Abbona <l-m><l-m>fil-</l-m><a href="/podcast/">podcast</a></l-m> biex tisma’ kulma nippubblikaw.</p>
								
								
							</figcaption>
						</figure>
					</aside>
				
				
			</section>
			<section id="grid-body">
				
					
						<section class="body-text">
							<p><span class="initial"><span class="dropcap drop-F">F</span><l-m>il-ħarifa</l-m></span> <l-m>tal-2020</l-m>, <l-m>fil-bidu</l-m> tat-tieni lockdown, żrajt żerriegħa <l-m>għall-ewwel</l-m> darba f’ħajti, u <l-m>r-raħs</l-m> ta’ idea rabba <l-m>l-għeruq</l-m>. Dak <l-m>iż-żmien</l-m> konna f’nofs <l-m>il-pandemija:</l-m> in-numri — l-infezzjonijiet, <l-m>il-pazjenti</l-m> l-ICU, u <l-m>l-imwiet </l-m>— kienu telgħin, u konna qegħdin niffaċċjaw xitwa twila u kiefra. Malta kienet tinħass ’il bogħod ’il bogħod — ’il bogħod wisq minn dan <l-m>l-appartament</l-m> żgħir f’Londra. <l-m>Iż-żmien</l-m> kien għaddej b’pass illajmat imma goff, ma jċedi xejn. Ħassejt <l-m>in-nuqqas</l-m> ta’ familti, kont ili xhur twal ma narahom, u <l-m>l-ivvjaġġar</l-m> kien għadu perikoluż. Kien għad ma kellniex vaċċin biex itaffi <l-m>l-periklu</l-m> ta’ dan <l-m>il-virus</l-m> li kien qiegħed jeqred tant nies. <l-m>Bl-ansjetà</l-m> ttextex f’żaqqi, kont qisni għasfur b’qalbi tgħaġġel, kollni ttikazzjoni u enerġija bla skop.</p>
<p>Kien hemm artista ħabiba tiegħi, Carla, li dak <l-m>iż-żmien</l-m> kienet qiegħda tiżviluppa performance immersiva fuq Zoom li tkun bejnha u bejn <l-m>l-ispettaturi</l-m> wieħed wieħed. Talbitni ngħinha tittestjaha qabel tmur live. Wara ftit jiem, irċivejt pakkett <l-m>fil-posta</l-m>. Fih kien hemm qasrija tawwalija <l-m>għall-ħwawar</l-m>, b’erba’ qsari iżgħar ġewwa fiha, borża ħamrija, u erba’ pakketti żrieragħ: ħabaq, kożbor, xibt u kurrat salvaġġ.</p>
<p>Dakinhar <l-m>tal-performance</l-m>, għamilt kikkra te u dħalt fuq Zoom, <l-m>bil-laptop</l-m> ibbilanċjat fuq <l-m>il-bank</l-m> tal-kċina. Segwejt lil Carla, li kienet qiegħda turini <l-m>x’għandi</l-m> nagħmel, pass pass. Daħħalt idi <l-m>fil-borża</l-m>, qbadt ftit ħamrija kiesħa u niedja u ppakkjajtha f’waħda <l-m>mill-qsari</l-m> ż-żgħar. <l-m>Għall-ewwel</l-m> tgħidx kemm dejqitni <l-m>s-sensazzjoni</l-m> tal-ħamrija taħt difrejja, u ma ħadtx pjaċir li kont qed nerġa’ nħammeġ <l-m>l-art</l-m> li kont għadni kif ħsilt.</p>
<p>Xerridt <l-m>iż-żrieragħ</l-m> ċkejknin <l-m>tal-ħabaq</l-m> fuq <l-m>il-ħamrija</l-m>, imbagħad poġġejt saff ieħor ħamrija u saqqejtha. Irrepetejna <l-m>l-proċess</l-m> għaż-żrieragħ kollha; sadanittant konna qegħdin nitkellmu, jien u Carla, dwar <l-m>is-sitwazzjoni</l-m> li konna qegħdin fiha, u dwar dawk <l-m>l-aspetti</l-m> tal-ħajja li tant konna nimmissjaw: <l-m>il-familja</l-m>, sħabna, <l-m>it-teatru</l-m>, <l-m>il-ħruġ</l-m>, <l-m>l-ivvjaġġar</l-m>, <l-m>l-arti</l-m>. Carla staqsietni nwegħedha li ħa nieħu ħsiebhom dawn <l-m>il-pjanti;</l-m> għidtilha li kont ħa nagħmel <l-m>mill-aħjar</l-m> li nista’<span class="pullsemi">.</span> <l-m>Il-qsari</l-m> poġġejthom fuq <l-m>il-ħoġor</l-m> tat-tieqa <l-m>tal-kċina</l-m>, li tieħu ħafna xemx matul <l-m>il-ġurnata</l-m>. Biex ngħid <l-m>is-sew</l-m>, ma tantx emmint li kienu se jikbru. <l-m>Il-pjanti</l-m> jien qatt ma kont naf nieħu ħsiebhom. Forsi ma segwejtx tajjeb <l-m>x’kienet</l-m> qaltli nagħmel Carla, u żrajthom ħażin? U jekk <l-m>iż-żrieragħ</l-m> kienu skaduti? Jew <l-m>il-ħamrija</l-m> ma kinitx fertili? Jew forsi kelli xi ħaġa jiena fija nnifsi li setgħet tfixkel din <l-m>il-ħajja</l-m> milli tikber? Minkejja kollox, <l-m>il-kurżità</l-m> rebħet, u <l-m>l-qsari</l-m> saru parti integrali <l-m>mir-rutina</l-m> ta’ kull filgħodu. Kont inqum <l-m>mis-sodda</l-m>, naħsel wiċċi, nitma’ ’<l-m>l-qattusa</l-m>, nixgħel <l-m>il-kitla</l-m> għal kikkra kafè, u ndeffes suba’ f’kull qasrija biex nara jekk għandhiex bżonn <l-m>l-ilma</l-m>.</p>
<p><l-m>L-ewwel</l-m> li nibet kien <l-m>il-ħabaq</l-m>, wara xi ġimgħa. Stagħġibt b’li kont qed nara: dawk <l-m>il-werqiet</l-m> ħodor ċkejknin u teneri ħerġin <l-m>mill-ħamrija</l-m>. Bqajt inħares lejhom, lanqas ridt nemmen. Ħadtilhom għexieren ta’ ritratti <l-m>bil-mobile</l-m>, sakemm ġiet <l-m>il-qattusa</l-m> titħakkek ma’ saqajja, qisha biex tfakkarni li kont għadni ma tmajthiex. Din <l-m>l-esperjenza</l-m> ġdida qanqlitli xi ħaġa ġewwa fija — ir-realizzazzjoni li jien kelli <l-m>l-poter</l-m> li niġġenera <l-m>l-ħajja</l-m>. Forsi jkun hawn min jgħid, imma mhux ovvja? Din kif qatt ma kont tafha? Mhux għax ma kontx nafha, imma qisni qabel kont naħseb li <l-m>n-natura</l-m> ma tantx kienet importanti. Jew li ma kinitx tgħodd għalija; qatt ma kont interessajt ruħi. Imma din kienet prova li stajt ngħin ’<l-m>il-ħajja</l-m> tiffjorixxi u tirnexxi. U <l-m>fid-dinja</l-m> kif kienet, mimlija pesta, dan kien qisu xi att ta’ sfida u reżistenza. Kien sodisfazzjon liema bħalu. Mhux <l-m>bħas-sodisfazzjon</l-m> familjari <l-m>tal-applaws</l-m> wara xi reċta; jew <l-m>is-sodisfazzjon</l-m> li tħoss meta tara lil sħabek jieħdu pjaċir jieklu xi ikla li tkun sajjartilhom int; jew <l-m>is-sodisfazzjon</l-m> meta <l-m>fl-aħħar</l-m> tkun lestejt xi biċċa kitba li tkun ilek tissara magħha żmien u għomor. Le. Din kienet xi ħaġa oħra, li kienet ġejja minn xi mkien iktar <l-m>fil-fond</l-m>, xi mkien iktar kwiet.</p>
<p><l-m>Fil-ġimgħat</l-m> ta’ wara, fellsu <l-m>ż-żrieragħ</l-m> l-oħra. Saqqejthom u ħadt ħsiebhom, u f’kemm ili ngħidlek minn nebbieta fraġli saru pjanti sbieħ u robusti, ħodor u jfuħu. Meta kien ikun hemm xi werqa niexfa kont naqtagħha sabiex <l-m>il-werqiet</l-m> b’saħħithom ikollhom <l-m>l-enerġija</l-m> kollha li għandhom bżonn. Kont nagħmel sigħat sħaħ nipprova nitgħallem aktar, infittex fuq Google, nara <l-m>l-videos</l-m>. Xtrajt qsari ikbar, xtrajt ħamrija ta’ kwalità ogħla. Meta kienu kbar biżżejjed, <l-m>bl-għeruq</l-m> imissu <l-m>mal-ġenb</l-m> tal-qsari, <l-m>ix-xtieli</l-m> tal-ħwawar qlajthom <l-m>mill-ħammiela</l-m> u ħawwilthom <l-m>fil-qsari</l-m> l-ġodda biex ikollhom iktar spazju fejn jikbru. Xtrajt iktar żrieragħ, u <l-m>l-qsari</l-m> ż-żgħar irriċiklajthom biex niżra’ <l-m>n-nagħniegħ</l-m>, <l-m>il-klin</l-m>, <l-m>it-tursin</l-m> u <l-m>s-sagħtar</l-m>. Kibru wkoll, u malajr kelli ġnien ġmielu fuq <l-m>il-ħoġor</l-m> tat-tieqa.</p>
<p><l-m>Il-Milied</l-m> suppost kelli nqattgħu <l-m>mal-familja</l-m>, imma lejliet <l-m>it-titjira</l-m> l-Prim Ministru Ingliż ħabbar li kellna nerġgħu nissakkru ġewwa. Komplejt ninfexx <l-m>fil-pjanti</l-m>. <l-m>Sal-aħħar</l-m> ta’ Diċembru, kienu tant kibru li bdejt naħsadhom <l-m>għat-tisjir</l-m>. <l-m>Bin-nagħniegħ</l-m> kont nagħmel <l-m>it-te</l-m>. Kont inqatta’ <l-m>l-ħabaq</l-m> u nħalltu f’insalata <l-m>mat-tadam</l-m> u <l-m>l-avokado</l-m>. Kont inqasqas <l-m>il-kurrat</l-m> salvaġġ u nużah <l-m>fil-patata</l-m> maxx, u <l-m>t-tursin</l-m> inroxxu <l-m>fiz-zalza</l-m> għal <l-m>mal-għaġin</l-m>. Tgħallimt kif inkattar <l-m>iz-zkuk</l-m>, inpoġġihom ġo vażetti mimlijin ilma fuq <l-m>il-ħoġor</l-m> tat-tieqa sakemm jibdew joħorġu <l-m>l-għeruq</l-m>, imbagħad inħawwilhom ukoll. Illum, <l-m>l-appartament</l-m> tiegħi kollu pjanti jissaraw <l-m>għall-ispazju</l-m> fuq kull xkaffa, kull mejda, u kull fejn hemm roqgħa xemx, u <l-m>l-gallarija</l-m> żgħira żgħira saret ġnien, fejn <l-m>l-għaxqa</l-m> tiegħi nkabbar <l-m>it-tadam</l-m>, <l-m>il-ħass</l-m>, <l-m>il-bżar</l-m> aħmar u <l-m>l-basal</l-m>. Hemm għandi wkoll abbundanza ta’ fjuri u pjanti: tliet speċijiet ta’ ward, sardinella, ilsien <l-m>in-nisa</l-m>, margerita, peprin, spika, narċis, ġirasol u ġjaċintu, fost <l-m>l-oħrajn</l-m>. Ġieli nqatta’ sigħat sħaħ noħlom li xi darba jkolli ġnien li fih nista’ nħawwel <l-m>is-siġar</l-m> tat-tuffieħ u taċ-ċirasa, u fejn ikolli spazju biżżejjed biex inkabbar affarijiet oħrajn: zunnarija, kaboċċa, patata, tewm u qarabagħli.</p>
<p><l-m>Fl-esej</l-m> <em>Of Other Spaces</em>, Michel Foucault jgħid li <l-m>l-ġnien</l-m> hu “forsi <l-m>l-eqdem</l-m> eżempju” ta’ kunċett li jsejjaħlu “<l-m>l-eterotopja</l-m>”<span class="pull">.</span> Eterotopji huma dawk <l-m>l-ispazji</l-m> li jfixklu <l-m>r-ritmu</l-m> tal-ħajja ta’ kuljum. Ifixklu wkoll <l-m>il-konfini</l-m> bejn dak li hu privat u dak li hu pubbliku; bejn <l-m>il-personali</l-m> u <l-m>s-soċjali</l-m>, u jisfidaw <l-m>il-prevedibbiltà</l-m> tar-rutina kwotidjana. Meta nsibu ruħna fi spazju eterotopiku, inħossu distakk <l-m>min-norma</l-m>. <l-m>Il-perċezzjoni</l-m> tal-ħin tinbidel. Jingħaqdu <l-m>l-passat</l-m> u <l-m>l-preżent</l-m>, <l-m>il-preżent</l-m> u <l-m>l-futur</l-m>. <l-m>X’inhu</l-m> l-att <l-m>taż-żrigħ</l-m>, jekk mhux att ta’ fidi llum li għada jisbaħ ukoll? Wieħed <l-m>mill-aqwa</l-m> eżempji ta’ eterotopja nsibuh <l-m>fil-ħajja</l-m> u <l-m>x-xogħol</l-m> tal-artist u viżjunarju Derek Jarman. <l-m>Fl-aħħar</l-m> snin ta’ ħajtu, wara dijanjosi ta’ HIV <l-m>fl-1986</l-m>, Jarman xtara dar jisimha Prospect Cottage, f’Dungeness ġewwa Kent qrib impjant <l-m>tal-enerġija</l-m> nukleari, fejn ħoloq ġnien li għadu hemm <l-m>sal-lum</l-m>. <l-m>Ix-xogħol</l-m> tal-indukrar, u <l-m>l-ġnien</l-m> innifsu, saru dikjarazzjoni solenni ta’ ħajtu, u pprovdew spazju eterotopiku, transitorju, fejn seta’ jikkonfronta <l-m>l-mewta</l-m> imminenti, u <l-m>fl-istess</l-m> ħin isostni <l-m>l-arti</l-m> tiegħu u japprofondixxi <l-m>l-impenn</l-m> tiegħu <l-m>għall-attiviżmu</l-m> queer. F’<em>Modern Nature</em>, Jarman jikteb hekk fuq <l-m>il-ġnien:</l-m> “<l-m>Il-ġardinar</l-m> iħaffer fi żmien ieħor, mingħajr imgħoddi jew ġejjieni, bidu jew tmiem. Int u miexi <l-m>fil-ġnien</l-m> tgħaddi ġo <l-m>daż-żmien </l-m>— il-mument <l-m>tad-dħul</l-m> ma tista’ tiftakru qatt. Madwarek <l-m>il-pajsaġġ</l-m> jinsab trasfigurat. Hawn hi <l-m>l-Ammen</l-m> lil hinn <l-m>mit-talba</l-m>.<span class="pullsemi">”</span></p>
<p><l-m>Ix-xewqa</l-m> li nindokra <l-m>n-natura</l-m> fellset fija, għamlet <l-m>l-għeruq</l-m>, nibtet, werrqet u ħarġet <l-m>iż-żahar</l-m>.</p>
<p>Magħha kien hemm xenqa għal ħajja inqas mgħaġġla, għal iktar żmien <l-m>għas-silenzju</l-m> u <l-m>l-kreattività</l-m>. Xenqa għal ġnien, għal indukrar. Talba li nkun imdawra <l-m>bin-natura;</l-m> biex <l-m>il-pulmun</l-m> nimlieh <l-m>bl-arja</l-m> friska, <l-m>bil-fwieħa</l-m> tal-ħamrija, <l-m>tal-ħaxix</l-m>. Qabel, kont naħseb li jien xi ħaġa apparti <l-m>min-natura</l-m>, imma anki f’dik <l-m>is-solitudni</l-m> stramba, stajt inħossni nagħmel parti minn xi ħaġa ikbar minni — xi ħaġa awtopoetika, tipproduċi u tirreproduċi ruħha. <l-m>Ix-xbieha</l-m> taż-żrieragħ <l-m>fil-ħamrija</l-m> ħassejtha qaddisa, wara tant snin ta’ indifferenza lejn <l-m>in-natura</l-m>.</p>
<p><l-m>Fil-fatt</l-m>, ma kontx indifferenti daqskemm ħsibt. <l-m>Fiż-żmien</l-m> li kont qed naħseb fuq kif se nikteb dan <l-m>l-esej</l-m>, kont immur nimxi. Nimxi u nimxi u nimxi, u nirraġuna waħdi. Għaddieli ħsieb minn moħħi. Anzi, memorja kienet — memorja minn tfuliti ta’ żjara <l-m>sal-Buskett</l-m>, ġnien miżgħud b’għaxqiet <l-m>id-dinja</l-m>, kollha dwieli, fjuri, żebbuġ, ħarrub, għargħar, u siġar <l-m>tal-larinġ</l-m>. Dik <l-m>il-memorja</l-m> kienet qisha bieb li jiftaħ fuq tużżana memorji bħalha — ommi u ziti jitkellmu u jixorbu <l-m>t-te</l-m> mit-Thermos u jerħulna, <l-m>il-kuġini</l-m>, nilagħbu qalb <l-m>iż-żnuber</l-m>, ninqalbu <l-m>fil-ħamrija</l-m>, nistkennu <l-m>għad-dell</l-m> taħt <l-m>is-siġar</l-m>, u nimmeraviljaw ruħna <l-m>bl-insetti</l-m> li kien hemm. Konna nosservaw <l-m>in-nemel</l-m>, jimmarċjaw wara xulxin qishom f’xi purċissjoni, iġorru xi biċċa ikel tliet darbiet ikbar minnhom. Konna npoġġu <l-m>mat-tarf</l-m> tan-nixxiegħa biex naraw <l-m>il-frieħ</l-m> taż-żrinġ għaddej, nitgħaxxqu b’surithom stramba, qishom ġelatina. Konna niġru wara <l-m>l-friefet</l-m> u <l-m>l-mazzarelli</l-m>, nippruvaw naqbduhom biex insiru sbieħ bħalhom. Kellna manija li niġbru kulma nsibu, inkunu fejn inkunu. Tiegħi kont inpoġġihom <l-m>fil-kamra</l-m> ġo vażetti <l-m>tal-ħġieġ</l-m>, taparsi oġġetti msaħħrin, anki qxur <l-m>tal-bebbux</l-m> u weraq mejjet kont issibli. Konna niġbru <l-m>ċ-ċagħaq</l-m>, <l-m>l-arzelli</l-m> u <l-m>l-prinjoli</l-m>, qisna qegħdin naħżnu <l-m>l-art</l-m> u <l-m>l-arkivji</l-m> tagħha. Kien hemm parti minni, minsija <l-m>maż-żmien</l-m>, li kienet <l-m>l-iktar</l-m> għal qalbha tiġri f’xi għalqa sakemm jinqatgħalha nifisha; li kienet tagħmel <l-m>il-kutrumbajsi</l-m> fuq <l-m>il-ħaxix;</l-m> li kienet toħlom li ssir sirena f’baħar fond; li kienet tixtieq titħaddet <l-m>mas-siġar</l-m>.</p>
<p>Nintebaħ li kont niftakarni ħażin.</p>
<p>Rivelazzjoni bħal din hi eżempju ta’ fenomenu li Jacques Lacan isejjaħlu <em>après-coup</em>. Huwa effett stramb fejn xi memorja, jew xi ħsieb, li tkun ħsibt li huma bla sens, f’daqqa waħda jagħmlu sens retroattivament. <l-m>L-idea </l-m>— jew <l-m>is-sinjifikatur</l-m>, kif jgħid Lacan — tieħu <l-m>l-ħajja</l-m> u retroattivament tbiddel <l-m>il-passat</l-m>. Nirrealizza, jien u nikteb dan <l-m>l-esej</l-m>, li dan <l-m>ir-ritorn</l-m> tar-repress kien diġà beda jseħħ xhur qabel ma żrajt dik <l-m>l-ewwel</l-m> żerriegħa. Kien beda <l-m>fir-rebbiegħa</l-m>, wara li tħabbar <l-m>l-ewwel</l-m> lockdown. Issakkru <l-m>l-bibien</l-m> u <l-m>r-rutina</l-m> kif konna nafuha ntemmet, imma <l-m>x-xemx</l-m> glorjuża ta’ April għelbet <l-m>id-dalma</l-m>, ġabet magħha <l-m>s-sħana</l-m> u <l-m>l-ħajja</l-m>. Ħdejn <l-m>l-appartament</l-m> tiegħi, <l-m>is-siġar</l-m> kienu ffullati <l-m>bil-ħajja </l-m>— ekosistema rikka ta’ fungi, ħażiż, insetti u għasafar jikkongregaw fuq <l-m>il-friegħi</l-m>. <l-m>Il-park</l-m> kotor <l-m>bil-ħajja</l-m> salvaġġa, ferneżija ta’ fjorentini, tiġieġ <l-m>tal-baħar</l-m>, gallozzi u pitirrossi jitimgħu ’<l-m>ż-żgħar</l-m> tagħhom, filwaqt li <l-m>ċ-ċinji</l-m> u <l-m>l-wiżż</l-m> jiżżerżqu fuq <l-m>l-ilma</l-m> ħadrani u trankwill <l-m>tal-għadajjar</l-m>. <l-m>Bil-kuluri</l-m> tal-fjuri, <l-m>l-għelieqi</l-m> saru qishom kalejdoskopju. Kien hemm ruxxmata żnażan ħoxnin donnhom <l-m>fis-sakra</l-m>, jitgerbu minn fjura <l-m>għall-oħra</l-m>, u kull fejn tmur tisma’ <l-m>l-istridulazzjoni</l-m> tal-grillu qalb <l-m>il-ħaxix</l-m>.</p>
<p><l-m>Il-lockdown</l-m> kien jikkmanda li ngħixu <l-m>bil-mod </l-m>— li nabbandunaw <l-m>ir-ritmu</l-m> eċitat u nevrotiku li konna tant drajna, u li ndawru <l-m>l-attenzjoni</l-m> tagħna b’mod meqjus, kemm ’il ġewwa, kif ukoll ’il barra. <l-m>L-ispettaklu</l-m> tal-belt, kollha dwal u ​​veloċità u ħsejjes — li nammetti li kienu huma <l-m>l-affarijiet</l-m> li attirawni lejha <l-m>fil-bidu </l-m>— kien inbidel fi spettaklu ieħor: ta’ affarijiet ħajjin. Affarijiet li, nafu jew ma nafux, ħajjitna tiddependi fuqhom, li <l-m>bil-kwiet</l-m> isostnu <l-m>t-tessut</l-m> tal-eżistenza tagħna lkoll. Dan <l-m>l-ispettaklu</l-m> kien iktar kalm, ġentili, b’ritmu ieħor — u kien bla ħlas.</p>
<p>Meħlusa <l-m>mit-tirannija</l-m> tal-produttività, u <l-m>mill-biża</l-m>’ li naħli <l-m>l-ħin</l-m>, mort nimxi. Imxejt, sigħat twal kuljum. Clapham Common u Wandsworth Common, qrib fejn ngħix, saru santwarji ta’ esplorazzjoni. Kont nieħu miegħi boroż mimlijin żrieragħ u karawett biex nitma’ ’<l-m>l-għasafar</l-m> residenti — u ġieli anki xi skojjattlu. <l-m>Fil-basket</l-m> kont nipprepara piknik <l-m>bil-ħobż</l-m> u <l-m>l-ġobon</l-m> u <l-m>l-mandolin</l-m>, u xi ktieb biex noqgħod naqra. <l-m>X’kien</l-m> hemm iktar <l-m>x’tagħmel</l-m>?</p>
<p class="break"><span class="initial"><span class="dropcap drop-M">M</span>ort</span> nimxi. Ħafna kittieba u filosfi kitbu dwar <l-m>il-merti</l-m> tal-mixi — minn Walter Benjamin, li osserva lil dawk li jimxu <l-m>fl-ibliet</l-m> u postijiet urbani, għal Kant, Nietzsche, Wordsworth, Thoreau u oħrajn li sabu <l-m>s-sabar</l-m> tagħhom qalb <l-m>in-natura</l-m>. F’<em>Wanderlust</em>, Rebecca Solnit tikteb hekk: </p>
<blockquote><l-m>Ir-ritmu</l-m> tal-mixi jiġġenera tip ta’ ritmu <l-m>tal-ħsieb</l-m>, u <l-m>l-passaġġ</l-m> fil-pajsaġġ jirrifletti jew iqanqal <l-m>il-passaġġ</l-m> qalb sensiela ta’ ħsibijiet. Dan joħloq konsonanza stramba bejn <l-m>il-passaġġ</l-m> intern u dak estern, konsonanza li tagħtina ħjiel li <l-m>l-moħħ</l-m> huwa wkoll forma ta’ pajsaġġ li mod kif nistgħu ngħaddu minnu huwa billi nimxu. Ħsieb ġdid ġieli jinħass qisu xi ħaġa f’dan <l-m>il-pajsaġġ</l-m> li minn dejjem kienet hemm, daqslikieku <l-m>l-ħsieb</l-m> huwa vjaġġ u mhux għemil.</blockquote>
<p>Jien u nimxi <l-m>fil-parks</l-m> viċin ta’ fejn ngħix, inħoss sens ta’ responsabbiltà. Inqatta’ ħafna ħin nosserva <l-m>s-siġar</l-m>. Qabel ma tgħallimt <l-m>x’jisimhom</l-m>, tajthom ismijiet jien stess. Hemm siġra quddiem <l-m>l-istazzjon</l-m>, tant hi kbira nistħajjilha żewġ siġriet jinnamraw; dik insejħilha Tiresias. <l-m>It-tliet</l-m> siġriet ħdejn <l-m>il-bieb</l-m> ta’ barra qishom trio ta’ sħaħar; lil dawk insejħilhom The Wyrd Sisters. Imbagħad hemm siġra ġganteska, qisha mmanifestat ruħha minn xi ħrafa; dik tissejjaħ Grimm. Dawn <l-m>is-siġar</l-m> donnhom għandhom personalità — kemm <l-m>ix-xtieli</l-m> tant ċkejknin li għadhom marbutin ma’ xi bastun biex jibqgħu dritti, u kemm dawk kolossali li jkunu għaddew mijiet ta’ snin minn fuqhom, li iktar nistħajjilhom katidrali milli siġar, mibrumin u mbixklin, bi friegħi miġbudin ’il fuq lejn <l-m>is-sema</l-m>. Iktar ma nitgħallem dwar <l-m>is-siġar</l-m>, iktar insir inħobbhom, dawn <l-m>ix-xhieda</l-m> kwieti <l-m>tal-istorja</l-m>. Nitgħallem li jmantnu lil xulxin — għandhom <l-m>l-għeruq</l-m> kollha magħqudin f’sistema taħt <l-m>l-art</l-m>, u jekk waħda minnhom timrad, <l-m>l-oħrajn</l-m> jaqsmu magħha <l-m>n-nutrijenti</l-m> tagħhom sabiex ifejquha. Togħġobni wisq din <l-m>is-solidarjetà</l-m> sigrieta <l-m>tas-siġar</l-m>.</p>
<p>Nimxi, u nitgħallem nagħrafhom <l-m>mid-dehra</l-m>. <l-m>X’forma</l-m> għandhom <l-m>il-weraq</l-m>? <l-m>Għat-tul</l-m>, qishom xwabel żgħar? Tondi? Qlub? Dritti jew isserrati? <l-m>X’kulur</l-m> huma? Għandhom fjuri? U <l-m>l-qoxra</l-m> taz-zokk <l-m>bl-istrixxi</l-m>? Lixxa? Titqaxxar? <l-m>L-ismijiet</l-m> tas-siġar li nara ta’ kuljum nitgħallimhom <l-m>bl-Ingliż</l-m>, peress li fuq <l-m>l-app</l-m> li nuża biex nitgħallem nagħrafhom jagħtihomlok <l-m>bl-Ingliż</l-m>. London Plane, Poplar, Hornbeam, Oak, Large-leaved Lime, Hazel, Ash, Silver Birch, Blackthorn, Weeping Birch, Crab Apple, Willow, Sweet Chestnut, Horse Chestnut. Qabel dan <l-m>l-eżerċizzju</l-m> fit-tassonomija, ma kelli <l-m>l-ebda</l-m> lingwa biex nagħrafhom lil dawn <l-m>il-kreaturi</l-m>, u għalhekk għalija kienu kollha “siġar” — jew, agħar minn hekk, kienu kollha <l-m>fl-isfond</l-m>. Nimxi, u nitgħallem nagħraf <l-m>l-għasafar</l-m> ukoll, anki minn kif isaffru. Great Tit, Blue Tit, Long-tailed Tit, Chaffinch, Blackbird, Crow, Greater Spotted Woodpecker, Eurasian Jay, Starling, Robin, Goldcrest, Sparrow, Siskin, Nuthatch, Redwing, Rose-ringed Parakeet. Cormorant, Greylag, Mallard, Common Chiffchaff, Canada goose, Egyptian goose, Heron, Black-headed gull. Kull kelma turini iktar, tħallini nara iktar, nosserva iktar.</p>
<p>Nipprova nitgħallimhom <l-m>bil-Malti</l-m> dawn <l-m>l-ismijiet</l-m>. Ħafna minnhom ma nafhomx, għax dan <l-m>is-suġġett</l-m> qatt ma kien jinteressani qabel. Infittixhom fuq <l-m>l-internet</l-m> u f’<em>Kelmet <l-m>il-Malti</l-m></em>. Għandhom ismijiet sbieħ immens. Vjolin <l-m>tax-Xitwa</l-m>, Bufula <l-m>tal-Qamar</l-m>, Sponsun, Primavera, Sultan iċ-Ċawl, Sturnell, Gardell, Ekru. Siġra <l-m>tal-Luq</l-m>, Balluta, Siġra <l-m>tad-Dorf</l-m>, Fraxxnu, Żagħrun. Imma hemm kelmiet minnhom li ma jeżistux <l-m>bil-Malti</l-m>, għax dawk <l-m>l-għasafar</l-m> u dawk <l-m>is-siġar</l-m> ma jeżistux f’Malta. Din <l-m>il-problema</l-m> niltaqa’ magħha wisq spiss. Hemm kliem f’bosta oqsma li jinteressawni li <l-m>bil-Malti</l-m> ma jeżistix — il-psikoanaliżi, <l-m>it-teorija</l-m> queer, <l-m>it-teorija</l-m> femminista, <l-m>it-teatru</l-m>, <l-m>id-disinn</l-m>, <l-m>l-internet</l-m> u <l-m>l-industrija</l-m> soċjali, fost <l-m>l-oħrajn</l-m>. Issir kważi impossibbli li naħseb fuqhom <l-m>fil-lingwa</l-m> nattiva tiegħi. <l-m>Il-lingwa</l-m> Ingliża ssir krozza. Dan huwa effett <l-m>tal-kolonjaliżmu</l-m>, li jagħmilha ta’ arbitru bejni u bejn <l-m>id-dinja</l-m>.</p>
<p><l-m>Il-kitba</l-m>, <l-m>bħall-mixi</l-m>, hija forma ta’ pellegrinaġġ, kelma li ġejja <l-m>mil-Latin</l-m> <em>peregrinus</em>, “barrani”<span class="pull">.</span> U hawn jien, barranija f’din <l-m>l-art</l-m> li ngħix fiha, kultant inħossni barranija fi lsieni stess. Ejja nerħu ’l <l-m>dal-esej</l-m> jiffjorixxi minn dik <l-m>iż-żerriegħa</l-m>. Huwa pellegrinaġġ qalb <l-m>in-natura</l-m>, passaġġ għal ġo fija nnifsi, għal <l-m>ġol-passat</l-m>, u għal ġo passat mudlam kolonjali li ħallieni — u ħalliena — neqsin.</p>
<p class="break"><span class="initial"><span class="dropcap drop-I">I</span>li</span> <l-m>tnax-il</l-m> sena ngħix Londra, u <l-m>l-opportunitajiet</l-m> biex nitkellem <l-m>bil-Malti</l-m> dejjem qed jonqsu. Lil <l-m>tal-familja</l-m> nkellimhom <l-m>bil-Malti</l-m> meta nċemplilhom, jew meta nżuru ’l xulxin. Għandi xi ħbieb Maltin jgħixu Londra, u meta niltaqgħu nitkellmu <l-m>bil-Malti</l-m> wkoll — f’dan <l-m>il-kuntest</l-m> huwa donnu bi prinċipju li nitkellmu <l-m>bil-Malti</l-m>, biex inżommu ħaj dak <l-m>l-aspett</l-m> ta’ min aħna. Nammetti li huwa vantaġġjuż ukoll li jkollok lingwa kważi sigrieta meta tkun trid titkellem fuq affarijiet personali f’postijiet pubbliċi.</p>
<p><l-m>Il-bqija</l-m> bl-Ingliż nitkellem. <l-m>Il-partner</l-m> mill-Irlanda ta’ Fuq, u <l-m>d-dar</l-m> nitkellmu <l-m>bl-Ingliż</l-m>. Anki <l-m>l-qattusa</l-m> bl-Ingliż inkellimha — ħlief meta nkun irrabjata għax tkun kilitli xi pjanta, jew tkun girfet <l-m>is-sufan</l-m>. Ħafna minn sħabi hawn huma jew Ingliżi — u allura trabbew f’sistema edukattiva li ma tathomx <l-m>l-opportunità</l-m> li jitgħallmu lingwi oħra — jew inkella trabbew <l-m>fil-bqija</l-m> tad-dinja, u <l-m>l-Ingliż</l-m> lingwa franka. Nikteb <l-m>bl-Ingliż</l-m>, nirreċta <l-m>bl-Ingliż</l-m> fuq palkijiet Ingliżi għal udjenzi Ingliżi. Naħseb <l-m>bl-Ingliż</l-m>. Noħlom <l-m>bl-Ingliż</l-m>. Inħossni iktar naf nesprimi ruħi <l-m>bl-Ingliż</l-m>. Anki biex nikteb dan <l-m>l-esej</l-m> qisni qed nimxi fuq <l-m>ir-ramel</l-m> fl-ilma baxx, jew insuq <l-m>il-karozza</l-m> bis-second. <l-m>Il-kliem</l-m> ma nħossux disponibbli <l-m>bil-Malti</l-m> daqskemm huwa <l-m>bl-Ingliż</l-m>. Xi kultant kelma li rrid lanqas teżisti. Nipprova nilħaqha u nsib spazju vojt. Tort tiegħi. Tort tiegħi?</p>
<p>Meta kont żgħira, ommi u missieri kienu jkellmuni kemm <l-m>bil-Malti</l-m> kif ukoll <l-m>bl-Ingliż</l-m>. <l-m>L-Ingliż</l-m> kont nitkellmu b’aċċent rotund u Mediterran, li ġieli kienu jinkuni bih sħabi li <l-m>l-lingwa</l-m> materna tagħhom kienet <l-m>is-Slimiż</l-m>. Kemm ili Londra, <l-m>l-aċċent</l-m> inbidel sew, u lanqas għadni ninstema’ <l-m>bħall-bqija</l-m> ta’ familti — imma lanqas ninstema’ Ingliża. Kultant <l-m>in-nies</l-m> isaqsuni, “Minn fejn int?” imma <l-m>s-soltu</l-m> din hi skuża biex jippruvaw jaqtgħu, u jibdew jelenkaw <l-m>il-pajjiżi:</l-m> Mill-Greċja? <l-m>Mil-Lebanon</l-m>? Minn Spanja? <l-m>Mill-Italja</l-m>? <l-m>Mit-Turkija</l-m>? Insomma, minn xi mkien ieħor; mhux minn hawn. Mhix <l-m>l-ewwel</l-m> darba li qaluli kemm nidher u ninstema’ “eżotika”<span class="pull">,</span> mingħalihom qed jgħadduli xi kumpliment.</p>
<p>Psikoanalitikament, <l-m>il-kunċett</l-m> tal-lingwa materna huwa interessanti ħafna. <l-m>L-omm</l-m> tagħtik <l-m>l-imħabba</l-m> u <l-m>l-attenzjoni</l-m> bil-lingwa tagħha. <l-m>L-omm</l-m> hija, kif tikteb <l-m>il-psikoanalista</l-m> Kristina Valendinova, mhux biss “<l-m>l-Oħra</l-m> li tgħin”<span class="pull">,</span> li titma’ <l-m>t-tarbija</l-m> u twennisha, imma wkoll “<l-m>l-Oħra</l-m> primordjali li, <l-m>għat-tarbija</l-m>, hija oġġett ta’ <em>jouissance</em>, u li ġisimha hu <l-m>l-ewwel</l-m> sors ta’ sodisfazzjon <l-m>għat-tarbija</l-m>”<span class="pull">.</span> Imma interessanti wkoll li <l-m>l-funzjoni</l-m> paterna, dik <l-m>il-“le</l-m>” li tintroduċilek <l-m>il-liġi</l-m> u <l-m>l-ordni</l-m>, u ddeffsek <l-m>fir-reġistru</l-m> simboliku, dik <l-m>il-“le</l-m>” tingħad ukoll <l-m>bil-lingwa</l-m> materna. Huwa fi lsien <l-m>l-omm</l-m> li <l-m>t-tarbija </l-m>— is-suġġett — hi maqsuma: mifruda u aljenata minnha nnifisha.</p>
<p><l-m>Fil-psikoanaliżi</l-m> ngħidu li <l-m>s-suġġett</l-m> jiġi “sovraskritt <l-m>mil-lingwa</l-m>”<span class="pull">.</span> Avolja hi <l-m>l-lingwa</l-m> tagħna, <l-m>il-lingwa</l-m> materna ma tista’ qatt tkun veru <em>tagħna</em>. Insibu ruħna mgħaddsa f’din <l-m>il-lingwa</l-m> anke qabel ma nkunu nafu nitkellmu; anke qabel ma nkunu twelidna. Ma nitwildux f’tabula rasa — nitwieldu f’network kumpless ta’ simboli u tifsiriet iffurmati <l-m>mil-lingwa</l-m>. Nirtuha <l-m>l-lingwa</l-m>, u din <l-m>il-lingwa</l-m> materna jkollha sinifikat uniku, ikkumparata <l-m>mal-lingwi</l-m> l-oħra li nitgħallmu tul ħajjitna. Tibqa’ żżomm fiha sens ta’ profondità u rikkezza. Hi permezz <l-m>tal-lingwa</l-m> materna li nesperjenzaw dik li Lacan isejħilha <em>lalangue</em> — ir-Reali <l-m>tal-lingwa</l-m>, jiġifieri <l-m>l-materjal</l-m> li jikkonsisti fi ħsejjes u fonemi puri, lil hinn <l-m>mill-grammatika</l-m> u <l-m>mill-organizzazzjoni</l-m> lessikografika. Lil hinn <l-m>mis-sens</l-m>. Din <l-m>il-forma</l-m> primarja <l-m>tal-lingwa</l-m> tinteraġixxi <l-m>mal-ġisem</l-m> ħaj u tqanqal reazzjonijiet emozzjonali. Valendinova tgħid li <em>lalangue</em> “iġġorr fiha traċċi ta’ inkontru — u ta’ djalogu — ma’ alterità li hi unika daqskemm hi barranija.<span class="pullsemi">”</span></p>
<p>Xi kultant naħseb li forsi <l-m>l-Malti</l-m> mhux <l-m>il-lingwa</l-m> materna tiegħi. Imma darba minnhom inkun qed nitkellem m’ommi, u nsemmilha li qed insibha diffiċli naqleb <l-m>l-ismijiet</l-m> tal-għasafar <l-m>bil-Malti</l-m>. Tfakkarni <l-m>x’inhi</l-m> l-kelma għal “crow” — ċawla — u niftakarha ċara daqs <l-m>il-kristall</l-m>. F’ġismi nħoss sensazzjoni elettrika, <l-m>fil-qosor</l-m>, imma indelibbli. <l-m>Il-kelma</l-m> kważi tintiegħem, immerrqa, misjura, ħelwa daqs <l-m>il-bajtar</l-m> ta’ tfuliti.</p>
<p>Minn dejjem kont inħobb <l-m>il-kliem</l-m> u <l-m>l-qari</l-m>, u meta kont żgħira kien hemm aċċess ferm akbar għal testi Ingliżi milli Maltin. <l-m>Fil-librerija</l-m> tal-iskola kien hemm kollezzjoni enormi ta’ kotba <l-m>bl-Ingliż</l-m>, u <l-m>l-ixkaffa</l-m> bil-ftit kotba Maltin bilkemm kienet tintmiss. Bħal bosta tfal imrobbijin f’eks kolonja Ingliża kont nikkonsma <l-m>bil-ħerqa</l-m> kotba bħal dawk ta’ Enid Blyton, <em>The Chronicles of Narnia</em>, <em>The Jungle Book</em>, <em>Winnie the Pooh</em>, <em>The Secret Garden</em>, <em>The Wind in the Willows</em>, <em>The Railway Children</em>. <l-m>L-Ingliż</l-m> kien <l-m>il-lingwa</l-m> li biha stajt naċċessa <l-m>d-dinja</l-m>. Fi tfuliti internalizzajt <l-m>il-kunċett</l-m> li <l-m>l-Malti</l-m> kien <l-m>l-ilsien</l-m> assoċjat <l-m>mal-familja</l-m> u <l-m>t-tradizzjoni</l-m>, filwaqt li <l-m>l-Ingliż</l-m> kien <l-m>il-muftieħ</l-m> biex insir parti <l-m>mid-dinja</l-m> usa’<span class="pullsemi">,</span> u li seta’ joffrili sens ta’ identità globali.</p>
<p>Meta kont żgħira, <l-m>in-nies</l-m> li kienu “tajbin <l-m>fl-Ingliż</l-m>” konna nikkunsidrawhom iktar bravi. Kellhom iktar kapital kulturali. Kont tirbaħ <l-m>il-premji</l-m> jekk kellek vokabularju Ingliż imdaqqas. Kienu jċanfruni <l-m>għall-pronunzja</l-m>, <l-m>bl-erre</l-m> qawwija u <l-m>t-“th</l-m>” plużiva. Kien hemm żmien kienu jirrabjaw magħna jekk jisimgħuna nitkellmu <l-m>bil-Malti</l-m> fil-bitħa <l-m>tal-iskola</l-m>. Forsi din qed tinbidel issa. Jien trabbejt <l-m>fid-disgħinijiet</l-m> u <l-m>l-ewwel</l-m> snin <l-m>tal-elfejn</l-m>, iktar minn tletin sena wara <l-m>l-indipendenza</l-m>, iżda <l-m>l-mentalità</l-m> kolonjali li fuqha jikteb Frantz Fanon setgħet tinħass sew f’Malta ta’ tfuliti. Kien hemm ċertu qima lejn dawk <l-m>in-nies</l-m> ikkunsidrati Ingliżi. <l-m>Il-Maltin</l-m> li kienu studjaw barra, speċjalment <l-m>l-Ingilterra</l-m> jew <l-m>l-Amerka</l-m>, kienu jiksbu status ogħla fost sħabhom. Ħabibti tgħidli li meta kienet żgħira, f’għeluq sninha, meta kienet tieħu kejk magħha <l-m>l-iskola</l-m> biex taqsmu <l-m>mal-klassi</l-m>, kienet iżżomm biċċtejn għal kull waħda <l-m>mill-bniet</l-m> bjondi b’għajnejhom blu — donnhom kien jistħoqqilhom iktar. Qbadna <l-m>l-lenti</l-m> kolonjali u dawwarnieha fuqna nfusna: u, inevitabbilment, sibna li aħna, b’xagħarna skur u għajnejna suwed u <l-m>l-aċċent</l-m> għafsi, konna b’xi mod inferjuri. </p>
<p class="break"><span class="initial"><span class="dropcap drop-F">F</span>’Mejju</span> <l-m>tal-2020</l-m>, jien u <l-m>l-partner</l-m> bdejna nirkbu <l-m>r-rota</l-m>. <l-m>It-toroq</l-m> ta’ Londra kienu kwieti immens, u dan kien ta’ vantaġġ għalina. Konna nsuqu <l-m>r-rota</l-m> għal ġoċ-ċentru ta’ Londra, li kienet siekta u qisha diżabitata — bħal xena minn film <l-m>tal-apokalissi</l-m>. Piccadilly u Covent Garden kienu vojta, <l-m>bil-ħwienet</l-m> magħluqin xhieda ta’ din <l-m>il-fażi</l-m> straordinarja li konna għaddejjin minnha. Iżda dan ma kienx film; din kienet realtà. U ma kinitx <em>bħal</em> apokalissi; <em>kienet</em> apokalissi. Kien hemm importanza storika f’kollox. Ħassejtni mġiegħla nżomm djarju <l-m>bid-dettalji:</l-m> l-istatistiċi virali ktibthom kuljum, flimkien ma’ inventarji <l-m>tal-ikel</l-m> li kelli <l-m>fil-friġġ</l-m> u <l-m>fil-cupboard </l-m>— nippjana, biex jekk <l-m>l-ixkafef</l-m> tal-ħwienet jibqgħu vojta, nirrazzjonaw <l-m>l-ikel</l-m> biex ma nispiċċawx <l-m>bil-ġuħ </l-m>— rapporti qosra fuq dak li kont għamilt matul <l-m>il-jum</l-m>, ma’ min tkellimt u xi jkunu qalu. Żammejt rikordju <l-m>tal-aħbarijiet</l-m> li jkunu laqtuni, ta’ <l-m>x’kien</l-m> qed jiġri <l-m>fid-dinja</l-m>. Qrajt lil Camus, lil García Marquez, lil Defoe, Saramago u McCarthy, nipprova nsib <l-m>ix-xebh</l-m> bejn <l-m>id-dinja</l-m> infestata tagħhom u dik tiegħi.</p>
<p><l-m>Is-sajf</l-m> ġab miegħu ħjiel ta’ tama hekk kif <l-m>id-dinja</l-m> bdiet, b’mod tentattiv, tinfetaħ <l-m>mill-ġdid</l-m>. Dawk <l-m>il-mumenti</l-m> ta’ konvivjalità nħassu indulġenti. Ħadna wisq pjaċir niltaqgħu ma’ sħabna, nintefgħu barra xi kafetterija nitkellmu għal sigħat sħaħ, u nesploraw <l-m>is-swali</l-m> sagri <l-m>tal-mużewijiet</l-m>, dejjem attenti li nkunu libsin maskra u li nżommu <l-m>d-distanza</l-m> minn kulħadd. Kienet tama li <l-m>l-agħar</l-m> żmien kien għadda.</p>
<p>Malajr tħassret din <l-m>it-tama</l-m>. <l-m>Iż-żerriegħa</l-m> tal-pandemija kienet diġà ilha żmien twil li tħawlet — mhux biss <l-m>bit-trasmissjoni</l-m> tal-virus minn annimal għal bniedem, u mhux biss <l-m>bil-mutazzjoni</l-m>. <l-m>Iż-żerriegħa</l-m> kienet ilha li tħawlet <l-m>fis-sistemi</l-m> li ngħixu fihom, li għandhom <l-m>l-għan</l-m> jisfruttaw dik li tissejjaħ, skont <l-m>l-ekosoċjalista</l-m> Jason W. Moore, “natura rħisa” biex jinħoloq <l-m>il-kapital</l-m>. “Essenzjalment,<span class="pullsemi">”</span> jikteb Moore, “<l-m>l-innovazzjoni</l-m> l-kbira <l-m>tal-kapitaliżmu</l-m>, <l-m>mill-oriġini</l-m> tiegħu wara <l-m>l-1492</l-m>, kienet li jivvinta <l-m>l-prattika</l-m> tal-approprjazzjoni <l-m>tan-Natura</l-m>. Li <l-m>n-Natura</l-m> ma kinitx biss idea, imma realtà territorjali u kulturali li taqfel u tgħasses <l-m>lin-nisa</l-m>, tikkolonizza popli u tessuti ekstra umani <l-m>tal-ħajja</l-m>.<span class="pullsemi">”</span> Jew, kif tikteb Jamaica Kincaid, “<l-m>Fit-3</l-m> ta’ Awwissu 1492 — meta Kristofru Kolombu salpa minn Spanja… <l-m>ir-realtà</l-m> tal-ġnien inbidlet…” Bdiet verament <l-m>l-epoka</l-m> Antropoċena, globalizzazzjoni vjolenti <l-m>tal-kapitaliżmu</l-m> bl-istess proċess ta’ kolonizzazzjoni, skjavitù u ġenoċidju indiġenu, li kien diġà dak <l-m>iż-żmien</l-m> beda jeqred speċi indiġeni ta’ annimali <l-m>bħall-biżont</l-m>.</p>
<p><l-m>Il-fewdaliżmu</l-m> kien jiddependi fuq tip ta’ ġardinaġġ fejn <l-m>il-kultivazzjoni</l-m> tal-art kienet isseħħ <l-m>għall-produzzjoni</l-m> taż-żejjed li, <l-m>lir-raħħala</l-m> li jaħdmu <l-m>l-art</l-m>, kien jittiħdilhom <l-m>bil-forza</l-m>. <l-m>L-innovazzjoni</l-m> tal-kapitaliżmu kienet tip ta’ ġardinaġġ għalkollox mod ieħor li rreduċa <l-m>lin-natura</l-m> għal sett ta’ kwantitajiet astratti — tant ilma, tant faħam, tant deheb, tant qamħ — biex tiġi sfruttata u mibjugħa <l-m>għall-profitt</l-m>. <l-m>Il-fewdaliżmu</l-m> nnaturalizza <l-m>l-ġerarkija:</l-m> katina kbira ta’ kewn li fiha <l-m>n-nobbli</l-m> u <l-m>l-monarkija</l-m> kienu <l-m>l-eqreb</l-m> t’Alla fost <l-m>il-bnedmin</l-m>. <l-m>Il-kapitaliżmu</l-m> nnaturalizza wkoll <l-m>il-komodifikazzjoni</l-m> universali — il-bżonnijiet <l-m>tal-ħajja</l-m> saru opportunità biex xi ħadd jagħmel <l-m>il-flus</l-m> minn fuqhom. <l-m>L-ewwel</l-m> għeluq vjolenti <l-m>tal-art</l-m> warrab <l-m>lill-bdiewa</l-m> mir-raba’ komunali tagħhom, u biddilhom f’gabillotti bla proprjetà li setgħu jgħixu biss billi jbigħu <l-m>l-ħidma</l-m> tagħhom <l-m>fl-għelieqi</l-m> bħala komodità, <l-m>għall-ħlas</l-m>. Iżda biddel ukoll <l-m>lin-nagħaġ</l-m>, ’<l-m>il-baqar</l-m>, u ’<l-m>l-qamħ</l-m>, u dawn saru prodotti wkoll. <l-m>Il-ħtiġijiet</l-m> kollha <l-m>tal-ħajja</l-m> ġew ikkomodifikati. Filosfi moderni ta’ dak <l-m>iż-żmien</l-m>, bħal Grotius u Locke, riedu li dan <l-m>il-proċess</l-m> jinfirex <l-m>mad-dinja</l-m> kollha. Qalu li <l-m>l-pussess</l-m> tan-natura — u, <l-m>fil-każ</l-m> ta’ Locke, <l-m>il-pussess</l-m> tal-iskjavi — kien dritt naturali ordnat minn Alla.</p>
<p><l-m>Bil-pjantaġġuni</l-m> taz-zokkor u <l-m>t-tabakk</l-m> fil-Karibew u <l-m>l-Amerka</l-m> ta’ Fuq, <l-m>bl-iskoperta</l-m> taż-żejt u <l-m>l-fertilizzanti</l-m>, <l-m>bl-invenzjoni</l-m> tal-fish farms u <l-m>l-biedja</l-m> industrijalizzata, <l-m>il-kapitaliżmu</l-m> nnifsu sar tip ta’ ġardinaġġ industrijali. U hekk kif <l-m>il-fruntieri</l-m> tal-kapital javvanzaw b’mod dejjem aktar aggressiv <l-m>fil-moxa</l-m>, javvanzaw ukoll għal ġo dak li jissejjaħ “<l-m>il-ġibjun</l-m> tal-ħajja selvaġġa” ta’ mikrobi infettivi. Tul <l-m>is-sekli</l-m>, drajniehom <l-m>il-mikrobi</l-m> tal-qtates, <l-m>il-klieb</l-m> u <l-m>l-bhejjem</l-m>. Imma <l-m>l-maġġoranza</l-m> tal-mikrobi għadhom ma infettawna qatt — u għalhekk huma iktar u iktar perikolużi. <l-m>Il-kapitaliżmu</l-m> jikkonverti <l-m>l-ekosistemi</l-m> f’natura rħisa, jillibera <l-m>l-mikrobi</l-m>, jiffaċilita <l-m>l-“qabża</l-m> żoonotika” tagħhom <l-m>mill-annimal</l-m> għall-bniedem, u mbagħad ixerridhom <l-m>mad-dinja</l-m> permezz <l-m>tal-kummerċ</l-m> globali. Aħna u ngħixu <l-m>l-pandemija</l-m> tal-Covid, konna xhieda <l-m>tal-Antropoċen</l-m> qed iseħħ.</p>
<p>Din <l-m>il-kelma</l-m>, “Antropoċen”<span class="pull">,</span> hi kelma mhux ftit qarrieqa. Ġejja <l-m>mill-kelma</l-m> Griega ἄνθρωπος (<em>ánthrōpos</em>), jiġifieri “bniedem”<span class="pull">,</span> u tirreferi <l-m>għall-epoka</l-m> ġeoloġika mnissla <l-m>mill-effetti</l-m> tal-bnedmin fuq <l-m>id-dinja</l-m>. Imma meta ninsinwaw li <l-m>l-“bnedmin</l-m>” huma xi entità omoġena, inkunu qegħdin niċħdu <l-m>d-differenzi</l-m> importanti bejn <l-m>il-maġġoranza</l-m> tal-popolazzjoni — li <l-m>l-impatt</l-m> ekoloġiku tagħhom huwa negliġibbli — u <l-m>s-sidien</l-m> u <l-m>d-diretturi</l-m> tal-mitt kumpanija responsabbli għal 71% <l-m>tal-emissjonijiet</l-m> li qed jeqirdu <l-m>l-pjaneta</l-m>. Huwa kunċett Malthusjan li jsostni li huwa b’xi mod inevitabbli li neqirdu <l-m>l-pjaneta </l-m>— jew li <l-m>l-problema</l-m> hi waħda ta’ sovrapopolazzjoni. Jekk inżommu f’moħħna li <l-m>l-ħtija</l-m> hi <l-m>tal-kapitaliżmu</l-m> industrijali u <l-m>tal-emissjoniet</l-m> li jipproduċi, mela forsi kelma iktar xierqa għal dan <l-m>il-fenomenu</l-m>, kif jissuġġerixxi Moore, hi <l-m>l-Kapitaloċen</l-m>. U <l-m>l-Kapitaloċen</l-m> u <l-m>l-imperjaliżmu</l-m> jmorru id f’id. Hekk jikteb Moore: “Kull fejn u kull meta <l-m>l-vapuri</l-m> Ewropej żbarkaw <l-m>lis-suldati</l-m>, ’<l-m>il-qassisin</l-m> u ’<l-m>l-merkanti</l-m>, dawn <l-m>mill-ewwel</l-m> iltaqgħu <l-m>mas-‘slavaġ</l-m>’<span class="pullsemi">.</span> <l-m>Fil-Medjuevu</l-m>, <l-m>il-kelma</l-m> kienet tfisser ‘b’saħħithom’ u ‘feroċi’<span class="pullsemi">;</span> issa saret tfisser <l-m>il-kontra</l-m> taċ-ċivilizzazzjoni. <l-m>Is-slavaġ</l-m> kienu jgħammru f’xi ħaġa msejħa <l-m>s-salvaġġ</l-m>, u kien <l-m>il-kompitu</l-m> tal-konkwistaturi ċivilizzati li Jikkristjanizzaw u Jtejbu. Dak <l-m>iż-żmien</l-m>, <l-m>is-salvaġġ</l-m> kien spiss jissejjaħ ‘art skartata’ — u <l-m>fil-kolonji</l-m> dan kien jiġġustifika li dawn <l-m>l-artijiet</l-m> iġibuhom żibel biex min jgħix fihom jitħaddem <l-m>bl-irħis</l-m>.<span class="pullsemi">”</span> <l-m>Il-kapitaliżmu</l-m> kolonjali rnexxielu joħloq fantasija tiegħu nnifsu bħala ġardinar paċenzjuż, jikkultiva <l-m>l-frott</l-m> taċ-ċivilizzazzjoni. Din <l-m>l-awtorappreżentazzjoni</l-m> hija allużjoni <l-m>għall-ġnien</l-m> tal-Eden, u għal Adam f’nofs <l-m>il-ġnien</l-m>, <l-m>bil-kariga</l-m> li jiggverna fuq kull ħlejqa. <l-m>Fl-immaġinarju</l-m> kolonjali, huwa <l-m>r-raġel</l-m> sinjur u abjad li jinsab fuq nett <l-m>tal-ġerarkija</l-m>, jisfrutta u jħaddem <l-m>lin-nies</l-m> l-oħra, u magħhom ’<l-m>il-ħlejjaq</l-m> kollha.</p>
<p>F’Malta naraw ġrajja simili, fejn <l-m>l-art</l-m> kienet organizzata <l-m>mill-ħakkiema</l-m> skont din <l-m>il-ġerarkija</l-m>. Aħna <l-m>l-Maltin</l-m> ftit kellna poter niddeterminaw meta, kif, u għal xiex tkun ikkultivata artna. Ċerti ġonna, bħal ħafna postijiet oħrajn, kienu riservati esklussivament <l-m>għall-ħakkiema</l-m>. Meta waslu <l-m>l-Ingliżi</l-m> bdew jeskludu minnhom <l-m>lill-“Maltese</l-m> gem-gem”<span class="pull">,</span> <l-m>bil-lingwa</l-m> “<l-m>tal-kċina</l-m>” tagħna. Sadanittant, partijiet minn artna kienu qegħdin jintużaw biex isaħħu ’<l-m>l-kumpless</l-m> militari Ingliż, <l-m>bil-ħaddiema</l-m> Maltin jaħdmu <l-m>bl-irħis</l-m> fuq bastimenti <l-m>għall-Imperu</l-m>. </p>
<p>Mhix b’kumbinazzjoni li <l-m>l-istorja</l-m> tal-bidu ta’ Malta bħala parti <l-m>mill-Imperu</l-m> Ingliż kważi taħbat eżatt ma’ diżastru ekoloġiku. Kienet pandemija oħra li rat tibdila <l-m>fix-xorti</l-m> ta’ pajjiżna <l-m>fil-bidu</l-m> tas-seklu dsatax. Minn perjodu tajjeb ħafna <l-m>bis-saħħa</l-m> tal-merkanzija — inkluż <l-m>il-kuntrabandu</l-m> ta’ prodotti Ingliżi <l-m>għall-bejgħ</l-m> fl-Ewropa — sibna ruħna batuti u f’faqar kbir li żviluppa wara li nxterdet <l-m>il-pesta</l-m> fil-Mediterran. Waslet Malta minn Lixandra fuq vapur, <l-m>is-</l-m><em>San Nicola</em>, f’Marzu <l-m>tal-1813</l-m> wara li nsterqet xi merkanzija infettata biex tinbiegħ <l-m>il-Belt</l-m> Valletta. Sa Mejju, <l-m>il-marda</l-m> kienet inxterdet b’mod sever madwar <l-m>il-gżejjer</l-m>. </p>
<p><l-m>Fl-istess</l-m> żmien, <l-m>l-istatus</l-m> ta’ Malta nbidel minn protettorat Ingliż għal kolonja <l-m>tal-kuruna</l-m> jiġifieri issa <l-m>l-Ingliżi</l-m> kellhom poter politiku fuq kull aspett <l-m>tal-ħajja</l-m> f’Malta. F’Ottubru <l-m>tal-istess</l-m> sena, tlaħħaq bħala gvernatur ta’ Malta Thomas Maitland. Dan tant kellu reputazzjoni ta’ bniedem arroganti u imperjuż li kienu jsejħulu “<l-m>ir-Re</l-m> Tom”<span class="pull">.</span> Maitland ħa miżuri stretti ħafna biex jipprova jwaqqaf <l-m>il-pesta</l-m> milli tkompli tinxtered, imma kien tard wisq. Sa sena wara, <l-m>il-marda</l-m> kienet battiet, imma <l-m>r-rabtiet</l-m> merkantili ma’ pajjiżi oħrajn kienu nqatgħu — ħafna <l-m>min-negozjanti</l-m> barranin kienu ħarbu minn Malta biex jevitaw li jimirdu; bosta <l-m>mill-portijiet</l-m> barranin kienu għadhom <l-m>bil-mandat</l-m> ta’ kwarantina fuq bastimenti Maltin anki <l-m>sal-1826</l-m>. Malta waqgħet f’faqar <l-m>tal-biża</l-m>’<span class="pullsemi">.</span> <l-m>Fil-ktieb</l-m> <em>Sketches of Foreign Travel</em> <l-m>fl-1842</l-m>, <l-m>il-kittieb</l-m> Amerikan Charles Rockwell osserva hekk: “Qatt ma rajt imkien ieħor tant miżerja, ħmieġ, faqar u għaks daqskemm rajt f’Malta”<span class="pull">.</span></p>
<p>Skont Giovanni Bonello, ħafna rakkonti ta’ dak <l-m>iż-żmien</l-m> wara <l-m>l-pesta</l-m> kienu jsostnu li din <l-m>is-sitwazzjoni</l-m> miżerabbli kienet tort <l-m>tar-regħba</l-m> u <l-m>l-immaniġġar</l-m> ħażin <l-m>tas-sidien</l-m> kolonjali. <l-m>L-Ingliżi</l-m> f’Malta kienu jgħixu <l-m>fil-lussu</l-m>, waqt li <l-m>l-Maltin</l-m> jittallbu <l-m>fit-toroq</l-m>. Karigi li qabel kienu f’idejn <l-m>il-Maltin</l-m> ingħataw bħala sinekura <l-m>lill-Ingliżi</l-m> li gawdew <l-m>il-frott</l-m> tal-ħidma <l-m>tal-poplu</l-m> Malti, filwaqt li <l-m>l-Maltin</l-m> kienu jitħallsu farka miżera ta’ dak li kienu jaqilgħu <l-m>l-Ingliżi</l-m>. <l-m>Il-Belt</l-m>, <l-m>it-tallaba</l-m> mġewħin kienu jiffullaw kuljum <l-m>fit-toroq</l-m> qrib <l-m>il-port</l-m>. Kien hemm passaġġ imtarraġ ħdejn <l-m>il-Port</l-m> il-Kbir li beda jissejjaħ “Taraġ Nix Mangiare”<span class="pull">,</span> u għadu hekk magħruf <l-m>sal-lum</l-m>. Jirreferi <l-m>għal-lingwa</l-m> franka <l-m>tat-tallaba </l-m>— taħlita ta’ Latin, Taljan u Ingliż: “Nix mangiare — nix padre — nix madre — nix pane per i piccoli in casa”<span class="pull">.</span></p>
<p>Dawn <l-m>ix-xeni</l-m> ta’ faqar ġieli kienu jitnejku bihom <l-m>l-Ingliżi</l-m>, li wħud minnhom ħadu kull opportunità sabiex jiddeumanizzaw <l-m>lill-Maltin</l-m> u jiġġustifikaw <l-m>il-ħakma</l-m> kolonjali. Kittieb anonimu <l-m>mill-1824</l-m> kiteb dwar <l-m>il-Maltin</l-m> li kien jiftakar qabel <l-m>il-pesta:</l-m> “… <l-m>bħan-nies</l-m> kollha b’nuqqas ta’ informazzjoni, li sabu ruħhom f’daqqa waħda emanċipati u sinjuri, tkabbru u saru arroganti.<span class="pullsemi">”</span> Dan <l-m>l-istess</l-m> kittieb veru jitgħaxxaq <l-m>bl-isfortuna</l-m> tal-Maltin u jgħid li “dawk li baqgħu ħajjin tilfu <l-m>l-ftit</l-m> li kienu faddlu… Imbagħad saru umli u mortifikati; xtaqu li kienu iktar prudenti <l-m>fiż-żmien</l-m> ta’ prosperità; imma kien tard wisq.<span class="pullsemi">”</span> Tant kien hemm ġuħ u faqar fuq <l-m>il-gżejjer</l-m>, li <l-m>l-gvern</l-m> kolonjali ma kellux għażla — f’Londra nħolqot munita speċjalment <l-m>għall-Maltin</l-m>. Kienet <l-m>l-iżgħar</l-m> denominazzjoni <l-m>fl-Imperu</l-m> Ingliż kollu. <l-m>Il-ħabba</l-m>, kif kienet magħrufa din <l-m>il-munita</l-m>, kienet tiswa ftit li xejn: <l-m>tnax-il</l-m> ħabba kienu jagħmlu sold, li juri <l-m>l-faqar</l-m> fil-poter <l-m>tal-akkwist</l-m> tal-Maltin. <l-m>Il-munita</l-m> baqgħet tinħadem <l-m>sal-1913</l-m>, u kienet xhieda <l-m>tal-għaks</l-m> li batejna taħt <l-m>il-kolonjaliżmu</l-m>. <l-m>L-istampa</l-m> tar-Re Ġorġ IV li baqgħet fuq wiċċ <l-m>il-munita</l-m> għalkemm kien miet <l-m>fl-1830</l-m> kienet isservi bħala tfakkira <l-m>tad-diżrispett</l-m> tal-Ingliżi għal popolazzjoni sfruttata u mġewħa.</p>
<p class="break"><span class="initial"><span class="dropcap drop-N">N</span>iftakruna</span> ħażin.</p>
<p>F’waħda <l-m>mill-isbaħ</l-m> pjazez <l-m>tal-Belt</l-m> Valletta, quddiem <l-m>il-Bibljoteka</l-m>, hemm statwa <l-m>tar-Reġina</l-m> Vittorja. Din <l-m>il-pjazza</l-m>, Pjazza Repubblika, hi aħjar magħrufa bħala Pjazza Reġina. <l-m>L-istatwa</l-m> kienet maħduma <l-m>mill-artist</l-m> Sqalli Giuseppe Valenti <l-m>mill-irħam</l-m>, u turi <l-m>lir-Reġina</l-m> bilqiegħda, tħares fuq <l-m>il-pjazza</l-m>, liebsa xalla <l-m>tal-bizzilla</l-m>. Tpoġġiet hemm <l-m>fl-1891</l-m> sabiex timmarka <l-m>l-Ġublew</l-m> tad-Deheb <l-m>tar-Reġina </l-m>— waħda minn bosta monumenti li twaqqfu madwar <l-m>il-kolonji</l-m> għal din <l-m>l-okkażjoni</l-m>. Ħadet post statwa oħra, <l-m>tal-Gran</l-m> Mastru De Vilhena, u qabel dik, <l-m>il-gvernatur</l-m> Ingliż John Gaspard Le Marchant kien għalaq <l-m>il-pjazza</l-m> biex joħloq ġnien esklussivament <l-m>għall-Ingliżi </l-m>— il-Maltin ma setgħux jidħlu. Meta llum inpoġġu f’din <l-m>il-pjazza</l-m> nieklu <l-m>l-pastizzi</l-m>, aħna mfakkra <l-m>fl-istorja</l-m> tagħna bħala suġġetti <l-m>tal-Imperu </l-m>— taħt <l-m>il-ħarsa</l-m> tal-istatwa <l-m>tar-Reġina</l-m> miksija <l-m>bil-ħara</l-m> tal-ħamiem. <l-m>Il-pożizzjoni</l-m> servili tagħna hi litteralment miżmuma f’postha <l-m>bil-mod</l-m> kif inhi armata <l-m>l-pjazza</l-m>.</p>
<p><l-m>Fl-2020</l-m>, waqt <l-m>il-lockdown</l-m>, <l-m>ir-Renju</l-m> Unit u <l-m>l-Istati</l-m> Uniti raw bosta każi ta’ ikonoklażmu, parti <l-m>mill-moviment</l-m> Black Lives Matter. Ħadt pjaċir nara li, fi Bristol, <l-m>in-nies</l-m> waqqgħu statwa <l-m>tal-kummerċjant</l-m> tal-iskjavi Edward Colston u tefgħuha <l-m>fix-xmara</l-m>. Issa tinsab fejn kellha dejjem tkun: f’mużew. Niftakar li dak <l-m>iż-żmien</l-m> kien hemm diskors fuq <l-m>il-midja</l-m> soċjali dwar jekk <l-m>l-istatwa</l-m> tar-Reġina fi Pjazza Repubblika għandhiex titneħħa minn dak <l-m>il-lok</l-m> tant prominenti u titpoġġa f’mużew. Dawk kontra qalu li, peress li m’għadniex kolonja, tkun bla sens jekk inneħħuha <l-m>l-istatwa;</l-m> anzi, tiġi qisna qed nippruvaw inħassru dik <l-m>il-parti</l-m> tal-istorja tagħna — daqslikieku <l-m>l-istatwa</l-m> stess mhix forma ta’ ingass u suppressjoni <l-m>tal-memorja</l-m> storika. </p>
<p>Hi <l-m>fil-klassijiet</l-m> tal-iskola u <l-m>fil-memorja</l-m> kollettiva li <l-m>l-istorja</l-m> qed tiġi ngassata. Għal dan <l-m>l-esej</l-m>, bdejt nipprova niftakar <l-m>x’kienu</l-m> għallmuna <l-m>l-iskola</l-m> dwar <l-m>l-istorja</l-m> kolonjali ta’ Malta. Sibt baħħ. Niftakarhom <l-m>il-lezzjonijiet</l-m> fuq <l-m>il-preistorja</l-m>, fuq <l-m>il-Feniċi</l-m>, <l-m>il-Kartaġiniżi</l-m> u <l-m>r-Rumani</l-m>. Niftakarna nitgħallmu dwar <l-m>il-Biżantini</l-m>, u ħafna dwar <l-m>l-Għarab</l-m> f’Malta. <l-m>Il-Kavallieri</l-m> u <l-m>l-Assedju</l-m> l-Kbir għamlu parti kbira <l-m>mis-sillabu</l-m>, u kien hemm ukoll ftit noti dwar <l-m>il-Franċiżi</l-m>. (Illum naf ukoll, grazzi <l-m>għax-xogħol</l-m> ta’ Charles Xuereb, li ma tantx għallmuhielna b’xi preċiżjoni kbira din <l-m>tal-Franċiżi</l-m>.) Imma mbagħad… ma niftakarx. Xejn, ħlief li ssemmiet <l-m>is-Sette</l-m> Giugno — avolja mingħajr kuntest għajr xi allużjonijiet għal “patrijotti” u “rewwixta”<span class="pull">.</span> Niftakarhom jgħallmuna dwar <l-m>it-Tieni</l-m> Gwerra Dinjija, <l-m>il-Konvoj</l-m> ta’ Santa Marija, <l-m>il-George</l-m> Cross — u xejn iktar. Għidt forsi jista’ jkun ma niftakar xejn għax għandi memorja kemm kemm batuta, jew forsi ma tantx kont qiegħda attenta <l-m>fil-klassi</l-m>. Iddeċidejt li nsaqsi lil xi ftit minn sħabi — nies li, bħali, kienu edukati f’Malta <l-m>fid-disgħinijiet</l-m>. </p>
<p>“Niftakarni nħoss li kienu jgħallmuna biss dwar żmien żemżem. Xejn ma nħass relevanti għalija,<span class="pullsemi">”</span> tgħidli waħda minn sħabi. Sieħbi jammetti miegħi li għadu <l-m>sal-lum</l-m> ma jafx għala ġrat <l-m>is-Sette</l-m> Giugno — imma <l-m>l-istorja</l-m> tal-Konti Ruġġieru jgħidhieli b’dettall kbir. Ħabib ieħor jiftakar <l-m>il-lezzjonijiet</l-m> dwar <l-m>l-Ingliżi</l-m> hekk: “Tgħallimna li konna aħna li stedinniehom jiġu biex jeħilsuna <l-m>mill-Franċiżi</l-m>, u li dejjem irrispettawna u tawna ħafna strutturi importanti, <l-m>bħall-edukazzjoni</l-m> u <l-m>d-demokrazija </l-m>— u <l-m>l-kaxex</l-m> ħomor <l-m>tat-telefowns</l-m>.<span class="pullsemi">”</span> Xi ħadd ieħor jgħid li <l-m>l-iskola</l-m> tagħha kellhom żewġ lezzjonijiet separati <l-m>għall-istorja</l-m> Maltija u dik Ingliża, imma <l-m>l-kolonjaliżmu</l-m> qatt ma ssemma. Oħra tgħid li kienu għallmuhom li <l-m>l-Ingliżi</l-m> għażlu <l-m>lill-Maltin</l-m> biex jemigraw <l-m>l-Awstralja</l-m> taħt <l-m>il-“White</l-m> Australia Policy” — bħallikieku <l-m>l-Imperu</l-m> tbissmilna u tana <l-m>d-don</l-m> li naħdmu <l-m>bl-irħis</l-m> f’kolonja oħra. Bħallikieku dawk li emigraw, fosthom qrabati, ma kinux imġiegħla jitilqu minn pajjiżhom minħabba <l-m>l-faqar</l-m>. Din <l-m>in-narrattiva</l-m> tonqos tgħid li, <l-m>fil-bidu</l-m>, <l-m>il-Maltin</l-m> li emigraw lejn <l-m>l-Awstralja</l-m> ma ġewx milqugħin — kienu meqjusa “coloured job-hoppers” u sors ta’ ħaddiema rħas kważi bojod. <l-m>Fil-gazzetta</l-m> unjonista <em>The Worker</em>, kien ġie ppubblikat artiklu <l-m>fl-1916</l-m> li rrefera <l-m>għall-immigranti</l-m> Maltin bħala “a black menace” u wissew li <l-m>l-irġiel</l-m> Maltin kienu se “jikkontaminaw” <l-m>lin-nisa</l-m> Awstraljani bojod. Nagħmlu sew niftakruha din meta naħsbu dwar kif xi wħud minna jittrattawhom <l-m>lill-barranin</l-m> f’pajjiżna.</p>
<p class="break"><span class="initial"><span class="dropcap drop-M">M</span>eta</span> nsib ruħi f’konverżazzjonijiet dwar <l-m>il-kolonjaliżmu</l-m> ma’ sħabi f’Londra, inħoss li aħjar ma ngħid xejn dwar Malta — uħud minnhom ġejjin minn pajjiżi li sofrew vjolenza ħafna iktar inekwivoka f’isem <l-m>l-Imperu</l-m>. Wara kollox, filwaqt li Malta batiet taħt <l-m>l-Ingliżi</l-m>, m’għaddejniex <l-m>mill-vjolenza</l-m> mdemmija u ġenoċidju li raw postijiet oħrajn: <l-m>il-kampijiet</l-m> ta’ konċentrament <l-m>fl-Afrika</l-m> t’Isfel, fejn ikkalzraw <l-m>il-Boer;</l-m> il-Massakru <l-m>tal-Amristar</l-m> fil-Punjab; <l-m>it-tortura</l-m> sistemika u <l-m>l-istupru</l-m> tan-nies Kikuyu <l-m>fil-Kenya</l-m>. Li esperjenzajna aħna <l-m>l-Maltin</l-m>, Rob Nixon isejħilha “vjolenza <l-m>bil-mod</l-m>”<span class="pull">.</span> Meta naħsbu <l-m>fil-vjolenza</l-m>, nimmaġinaw affarijiet spettakolari u splussivi. “Vjolenza <l-m>bil-mod</l-m>”<span class="pull">,</span> għal Nixon, hi “vjolenza li tiġri <l-m>bil-lajma</l-m> u mhux <l-m>fid-dieher</l-m>, vjolenza ta’ qerda mġebbda li hi mxerrda tul <l-m>iż-żmien</l-m> u <l-m>l-ispazju</l-m>, vjolenza ta’ attrizzjoni li tipikament lanqas titqies bħala vjolenza.<span class="pullsemi">”</span> Din hi tip ta’ vjolenza li titnikker għal snin twal, kultant anki ġenerazzjonijiet. Iċċaħħad ’<l-m>in-nies</l-m> mid-drittijiet ċivili, toħdilhom <l-m>is-sjieda</l-m> ta’ arthom, ma titmagħhomx sew, tittraskura saħħithom, u twassal <l-m>għall-mewt</l-m> bikrija tagħhom.</p>
<p>Ma jservina xejn li nagħmlu tabirruħna li <l-m>l-konsegwenzi</l-m> tal-kolonjaliżmu f’pajjiżna ma kinux kiefra. Wara li ksibna <l-m>l-indipendenza</l-m>, bqajna ma tajniex bidu għal sforz ta’ dekolonizzazzjoni f’pajjiżna. Jinħass sew <l-m>dan-nuqqas</l-m>. Minflok, għandna amnesija kulturali, fejn jew għandna ħsieb vag li <l-m>l-Ingliżi</l-m> kienu karitattivi — “iħobbuna <l-m>l-Ingliżi</l-m>” — jew eċċezzjonaliżmu żbaljat li jassumi li aħna konna <l-m>l-favuriti</l-m> fost <l-m>in-nies</l-m> kolonizzati. <l-m>Il-fehim</l-m> tiegħi dwar kif kienet Malta taħt <l-m>l-Ingliżi</l-m> ġonġejtu minn riċerka personali, ta’ spiss ostakolata <l-m>mid-diffikultà</l-m> li naċċedi testi Maltin dwar <l-m>is-suġġett</l-m> minn barra <l-m>l-pajjiż</l-m>, jew <l-m>mill-aneddoti</l-m> li qasmu miegħi nies <l-m>tal-ġenerazzjoni</l-m> tal-ġenituri tiegħi.</p>
<p>Għalfejn niftakruna ħażin? Għalfejn inkomplu nħaddnu mentalità kolonjali li tiċħad <l-m>it-trattament</l-m> ħażin tagħna u tipperpetwa <l-m>l-kunċett</l-m> li <l-m>l-kultura</l-m> Ingliża u Ewropea kontinentali hija superjuri?</p>
<p>Biex <l-m>l-identità</l-m> tagħna niddekolonizzawha hemm bżonn li nikkonfrontaw <l-m>l-aspetti</l-m> tal-wirt tagħna li forsi ma tantx irridu nafu bihom. <l-m>L-imperjaliżmu</l-m> Ingliż ta <l-m>l-opportunità</l-m> lil Malta biex tallinja ruħha <l-m>mal-pajjiżi</l-m> bojod u sinjuri <l-m>tal-Ewropa</l-m> ta’ fuq, u b’hekk inbiegħdu ruħna <l-m>mill-wirt</l-m> Mediterran u <l-m>Nord-Afrikan</l-m> tagħna. <l-m>Fiż-żmien</l-m> irvelluż ta’ Mintoff, wara <l-m>l-indipendenza</l-m>, kien hemm sforz inizjali u goff ħafna biex tkun iffurmata identità postkolonjali Mediterranja. Ma nafx kinitx eżatt attentat ta’ dekolonizzazzjoni; forsi iktar kienet strateġija ekonomika. <l-m>Fl-1978</l-m> Mintoff kien qal li Malta tagħmel parti “<l-m>mid-dinja</l-m> Għarbija”<span class="pull">,</span> u beda jsaħħaħ <l-m>il-kummerċ</l-m> mal-Libja. <l-m>Fit-tmeninijiet</l-m>, <l-m>il-lezzjonijiet</l-m> tal-Għarbi saru obbligatorji <l-m>fl-iskejjel</l-m>. Kien hemm oppożizzjoni kbira, speċjalment <l-m>mill-borgeżija</l-m>, li riedu jħaddnu b’kemm kellhom saħħa <l-m>r-rabtiet</l-m> li kellhom <l-m>mal-Ingliżi</l-m> u <l-m>t-Taljani</l-m>. Meta jien u sħabi wasalna <l-m>għall-iskola</l-m> fid-disgħinijiet, <l-m>il-gvern</l-m> Nazzjonalista kellu <l-m>t-tir</l-m> li Malta tikseb aċċess <l-m>għall-Unjoni</l-m> Ewropea, u kien importanti li <l-m>l-identità</l-m> tagħna tkun waħda Ewropea. <l-m>Ir-razziżmu</l-m> sovradeterminat tagħna kontra <l-m>l-Għarab</l-m>, minkejja <l-m>s-similaritajiet</l-m> kulturali u fiżiċi ovvji bejnietna, huwa mezz sabiex inħaddnu immaġini tagħna nfusna bħala nies “bojod” u Ewropej. <l-m>Ir-rabta</l-m> mal-Knisja Kattolika ta’ Ruma <l-m>bil-“missjoni</l-m> ċivilizzatorja” tagħha għandha <l-m>l-istess</l-m> funzjoni.</p>
<p><l-m>L-istorja</l-m> vera <l-m>tar-relazzjonijiet</l-m> kolonjali bejn Malta u <l-m>l-Ingilterra</l-m> għadha mhix diskussa. Minflok, jeżisti mudell ta’ ripressjoni li jorganizza ruħu madwar <l-m>il-ħrafa</l-m> li Malta kienet eċċezzjonali u mhux <l-m>bħall-kolonji</l-m> l-oħra. Wara kollox, kienu jħobbuna <l-m>l-Ingliżi</l-m>, le? <l-m>Ir-Reġina</l-m> tgħidx kemm kienet tħobbha lil Malta. Kienet għamlet żmien tgħix Gwardamanġa, kontx taf? U mela m’aħniex speċjali!</p>
<p><l-m>Il-bilingwiżmu</l-m> asimetriku tagħna, fejn fi lsien pajjiżna hemm nuqqas ta’ kliem li jista’ jispjega <l-m>l-mod</l-m> kif konna maħkumin, hu sintomu ta’ din <l-m>ir-ripressjoni</l-m>. Hawn irridu bilfors nużaw <l-m>il-kliem</l-m> medjatur <l-m>tal-lingwi</l-m> Ewropej biex nesprimu ruħna — bħallikieku hemm partijiet <l-m>mir-realtà</l-m> li huma lil hinn <l-m>mill-għarfien</l-m> Malti. Din hi internalizzazzjoni <l-m>tal-immaġini</l-m> kolonjali <l-m>tan-nies</l-m> Maltin bħala parrokkjali u injoranti — jew, kif osservat <l-m>l-Ingliża</l-m> Lady Hester Stanhope <l-m>fl-1846:</l-m> “feroċi, injoranti, għażżenin, sħan, vendikattivi…” Eh, mela ma kinux iħobbuna <l-m>l-Ingliżi</l-m>?</p>
<p>Jien u nikteb dan <l-m>l-esej</l-m>, <l-m>il-ħin</l-m> kollu niċċekkja <l-m>l-aħbarijiet</l-m> minn Malta, qisni qed nara diżastru jseħħ minn minuta <l-m>għall-oħra</l-m>. <l-m>Il-kriżi</l-m> tal-klima qiegħda tagħmel ħerba u, f’Malta, <l-m>l-impatt</l-m> ta’ din <l-m>il-kriżi</l-m> impossibbli nibqgħu ninjorawh. Din <l-m>il-gżira</l-m>, li <l-m>mil-lat</l-m> ta’ klima <l-m>għall-inqas</l-m>, xi darba kienet trankwilla, issa qed titħabat ma’ temperaturi li jiksru <l-m>r-rekord</l-m> kemm fuq <l-m>l-art</l-m> u kemm <l-m>fil-baħar</l-m>. <l-m>It-temperatura</l-m> barra tinħass iktar minn 50°C. <l-m>Is-sħana</l-m> litteralment dewbet <l-m>il-cables</l-m> tal-elettriku u kkawżat qtugħ <l-m>tad-dawl</l-m>. <l-m>In-nies</l-m> allura m’għandhomx aċċess <l-m>għall-arja</l-m> kkondizzjonata jew <l-m>għar-refriġerazzoni</l-m>. Mietu <l-m>n-nies</l-m>. <l-m>It-temperatura</l-m> tal-baħar laħqet ’il fuq minn 30°C. <l-m>Is-sistema</l-m> tas-saħħa li diġà hi għarkupptejha issa qed tissara ma’ żieda ta’ mard relatat <l-m>mas-sħana</l-m>. Imur <l-m>id-dawl</l-m> l-isptar ukoll. Jinqata’ <l-m>l-ilma</l-m> f’xi postijiet, minħabba <l-m>n-nuqqas</l-m> tal-elettriku. <l-m>Il-Kapitaloċen</l-m>, li darba għamilna kolonja <l-m>tal-kuruna</l-m>, issa qed iħallina esposti <l-m>għall-konsegwenza</l-m> industrijali, li hi <l-m>l-kriżi</l-m> fil-klima. U hekk kif <l-m>il-livell</l-m> tal-baħar ikompli tiela’<span class="pullsemi">,</span> biċċiet <l-m>mill-gżejjer</l-m> Maltin huma f’periklu li jinbelgħu <l-m>mill-Mediterran</l-m>. Bilkemm għandna <l-m>l-kliem</l-m> biex niddiskrivu <l-m>s-severità</l-m> ta’ <l-m>x’inhu</l-m> ġej.</p>
<p>Agħar minn hekk. Sa ċertu punt, aħna għażilnieh dan <l-m>il-futur</l-m>. <l-m>L-allinjament</l-m> tagħna <l-m>mal-Ewropa</l-m>, <l-m>mal-iżvilupp</l-m> frenetiku, ġabilna ħafna vantaġġi, inkluż <l-m>l-aċċess</l-m> għas-swieq u <l-m>l-prodotti</l-m> Ewropej. <l-m>Il-qabża</l-m> mill-industrija <l-m>għall-finanzjalizzazzjoni</l-m> tal-kostruzzjoni u <l-m>l-proprjetà</l-m> daħħlitilna oqsma ta’ kapital, kif ukoll influss ta’ ħaddiema barranin — dawn jitqiesu bħala natura rħisa u allura nħossuna nistgħu nisfruttawhom, nagħtuhom <l-m>bis-sieq</l-m>, u nwaħħlu fihom <l-m>għall-isfortuni</l-m> kemm tagħhom kif ukoll tagħna. Din <l-m>il-qabża</l-m> ġabitna wkoll kompliċi <l-m>fil-proċessi</l-m> bijofiżiċi li qed jagħmlu ’<l-m>l-gżejjer</l-m> tagħna inabitabbli. Din wasslet <l-m>għall-iżvilupp</l-m> eċċessiv <l-m>tal-gżira</l-m> u <l-m>għall-massakru</l-m> tas-siġar, <l-m>ir-rovina</l-m> tal-ambjent u <l-m>l-pajsaġġ</l-m>, u <l-m>l-ħajja</l-m> saret ħafna inqas komda għal kulħadd ħlief <l-m>għall-iżviluppaturi</l-m>. Lanqas ma nistgħu ngħidu li <l-m>d-deindustrijalizzazzjoni</l-m> ttaffilna <l-m>r-responsabbiltà</l-m>. Kulma għamilna, meta bdejna nimportaw prodotti magħmulin barra, hu li esportajna <l-m>l-emissjonijiet</l-m>.</p>
<p>Mingħajr ma ntbaħna, żrajna <l-m>ż-żerriegħa</l-m> tal-qerda tagħna. Għandna nistennew futur iebes u bla ħniena jekk ma nibdlux <l-m>id-direzzjoni</l-m> u nieħdu pass lura. Wasal <l-m>il-ħin</l-m> għal <em>après-coup</em> nazzjonali — għal anamnesi — sabiex nifhmu tassew <l-m>il-wirt</l-m> storiku tagħna, u biex nistabbilixxu bidu ġdid. Meta niżirgħu <l-m>ż-żerriegħa</l-m> tal-bidla, dejjem ikun hemm xi ftit inċertezza — ma nistgħux inbassru <l-m>x’ser</l-m> jiffjorixxi u kif. Imma nafu li jekk nazzardaw li ngħaddu minn dan <l-m>il-proċess</l-m>, ħa nsibu futur iktar sostenibbli, u sens ferm aktar dinjituż <l-m>tal-passat</l-m> <l-m>tagħna <span class="end-dot">.</span></l-m></p>
						</section>
					
				
				
					<section class="endnote body-text">
						<p>“<a href="https://web.mit.edu/allanmc/www/foucault1.pdf">Of Other Spaces: Heterotopias and Utopias</a>” ta’ Michel Foucault huwa traduzzjoni <a href="https://www.cairn.info/revue-empan-2004-2-page-12.htm"><l-m>mill-Franċiż</l-m></a> ta’ Jay Miskowiec li dehret <l-m>fil-ġurnal</l-m> Architecture/Mouvement/Continuité ta’ Ottubru, 1984. Modern Nature  ta’ Derek Jarman huwa pubblikazzjoni Penguin Random House 1991, disponibbli minn <a href="https://archive.org/details/modernnature00dere/page/2/mode/2up">archive.org</a>. <a href="https://www.worldcat.org/title/872725093">Wanderlust</a> ta’ Rebecca Solnit huwa pubblikazzjoni Granta Books 2014, disponibbli wkoll minn <a href="https://archive.org/details/wanderlusthistor0000soln_s4x7">archive.org</a>. “<a href="https://jcfar.org.uk/jcfar-bookshop/articles/jcfar-29-kristina-valendinova/">The Mother Tongue and the Foreign</a>” ta’ Kristina Valendinova deher <l-m>fl-edizzjoni</l-m> numru 29 <l-m>tal-JCFAR</l-m>, Awwissu 2019. “<a href="https://jasonwmoore.com/wp-content/uploads/2019/07/Moore-The-Capitalocene-and-Planetary-Justice-2019-Maize.pdf">The Capitalocene and Planetary Justice</a>” ta’ Jason W. Moore deher f’Maize 6, 2019. “<a href="https://www.newyorker.com/magazine/2020/09/07/the-disturbances-of-the-garden">The Disturbances of the Garden</a>” ta’ Jamaica Kincaid deher <l-m>fin-New</l-m> Yorker <l-m>fil-21</l-m> ta’ Awwissu 2020.  <a href="https://archive.org/details/sketchesforeign02rockgoog/page/n132/mode/2up">Sketches of Foreign Travel</a> ta’ Charles Rockwell kien pubblikazzjoni ta’ Tappan and Dennet, Boston, D. Appleton &amp; Co., 1842, u huwa disponibbli minn <a href="https://archive.org/details/sketchesforeign02rockgoog/page/n132/mode/2up">archive.org</a>. “<a href="https://timesofmalta.com/articles/view/Appalling-poverty-in-Malta-in-the-early-19th-century.475512">Appalling poverty in Malta in the early 19th century</a>” deher <l-m>fit-Times</l-m> of Malta <l-m>tat-23</l-m> ta’ Ġunju 2013. <l-m>Il-kitba</l-m> anonima “<a href="https://en.m.wikisource.org/w/index.php?title=File:Knight%27s_Quarterly_Magazine_series_1_volume_3_(August%E2%80%93November_1824).djvu&amp;page=271">Malta during the late War</a>” dehret f’<l-m>Knight’s</l-m> Quarterly Magazine Vol 3, Awwissu-Novembru <l-m>fl-1824</l-m>. <a href="https://www.worldcat.org/title/929851104">Slow Violence and the Environmentalism of the Poor</a> ta’ Rob Nixon huwa pubblikazzjoni Harvard University Press 2011. Għal dan <l-m>l-esej</l-m> użajt ukoll kotba u artikli li ma nsemmix espliċitament. “<a href="https://www.tandfonline.com/doi/pdf/10.1080/13619462.2022.2113777">Transition of power: the problems of <l-m>Britain’s</l-m> postimperial relationship with Malta, 1964-1971</a>” ta’  Simon C. Smith deher f’Contemporary British History, 37:1, 2023. <a href="https://www.worldcat.org/title/1390814742">Decolonising the Maltese Mind: In Search of Identity</a> ta’ Charles Xuereb huwa pubblikazzjoni Midsea Books, 2022. Ambivalent Europeans: Ritual Memory and the Public Sphere in Malta ta’ Jon P. Mitchell, pubblikazzjoni Routledge, 2002. “<a href="https://www.researchgate.net/publication/227952425_Queering_Space_Heterotopic_Life_in_Derek_Jarman’s_Garden">Queering Space: Heterotopic Life in Derek <l-m>Jarman’s</l-m> Garden</a>” ta’ Chris Steyaert deher f’Gender Work and Organization ta’ Jannar 2010. “Thomas Merton &amp; the Edenic Vision” ta’ John Noffsinger, <a href="http://thomasmertonsociety.org/Dark/Noffsinger.pdf">disponibbli fuq <l-m>il-website</l-m></a> <l-m>tat-Thomas</l-m> Merton Society. <a href="https://www.worldcat.org/title/1373208040">Why Women Grow</a> ta’ Alice Vincent, pubblikazzjoni Canongate 2023. “The Long Shadow of Colonial Science” ta’ Sria Chatterjee, <a href="https://www.noemamag.com/the-long-shadow-of-colonial-science/">disponibbli fuq <l-m>il-website</l-m></a> ta’ Noema Magazine.</p>
					</section>
				
			</section>
			<section id="grid-max-panel-left-bottom">
				
				<aside id="publication-history">
					<p>Dan <l-m>ix-xogħol</l-m> ġie ppubblikat <l-m>għall-ewwel</l-m> darba <l-m>fit-2</l-m> ta’ Ottubru 2023, f’dan <l-m>il-ġurnal</l-m>.</p>
				</aside>
			</section>
			<section id="grid-max-panel-right-bottom">
				
				
					<aside id="letters-solicit">
						<p>Iktbilna dwar dan ix-xogħol fuq <l-m>l-indirizz</l-m> <a href="mailto:ittri@aphroconfuso.mt?subject=Żerriegħa ta’ Davinia Hamilton" class="outline">ittri@aphroconfuso.mt</a>. Jekk jogħġbok inkludi ismek u fejn toqgħod. Kontribuzzjonijiet anonimi ma jiġux ikkunsidrati.</p>
					</aside>
				
			</section>
		</div>
		
	</article>
	<aside class="promos-container" data-track-content data-content-name="Promos tal-qiegħ" data-content-piece="Żerriegħa">
		
		
		
		<ul class="promo-list">
	
	
		
		
		<li>
			<a class="promo mejju-2023 promo-esej story-7" href="/omar-nshea-gilgamex-dak-li-ra-l-qiegħ/" onclick="_paq.push(['trackEvent', 'Promo', 'minn: Żerriegħa', 'għal: Gilgamex, Dak li Ra l-Qiegħ', 1]);">
				<header>
	
		<h4>Mejju 2023</h4>
		<h1>
			Gilgamex, Dak li Ra <l-m>l-Qiegħ</l-m>
			
		</h1>
		
			<h2>Omar <l-m>N’Shea</l-m></h2>
		
	
	
</header>

				<div class="body-text">
					
						<p>L-idea li Gilgamex isib ruħu f’daru <l-m>fil-kultura</l-m> u <l-m>l-lingwa</l-m> Maltija ma bdietx b’Montebello. Bejn <l-m>l-1899</l-m> u <l-m>l-1915</l-m> Alfons Maria Galea ppubblika sensiela <l-m>bl-isem</l-m> Kotba <l-m>tal-Mogħdija</l-m> taż-Żmien. <l-m>Fl-1913</l-m> kien ħareġ <l-m>in-numru</l-m> 130 ta’ din <l-m>is-sensiela</l-m> bl-isem Kif <l-m>l-Għerf</l-m> tal-Kangħanin Tnissel <l-m>fil-Griegi</l-m>, miktub minn F. Calleja “<l-m>tal-Alġier</l-m>”<span class="pull">.</span> Kemm kienet tajba <l-m>t-tixrida</l-m> ta’ dan <l-m>il-ktieb</l-m> ma tantx huwa ċar; li nafu hu li ma kienx hawn ħafna kopji <l-m>għall-bejgħ</l-m> għax Calleja kien ħallas <l-m>għall-pubblikazzjoni</l-m> minn butu.</p>
					
				</div>
			</a>
		</li>
	
		
		
		<li>
			<a class="promo lulju-2023 promo-esej story-16" href="/loranne-vella-il-lanza-il-labra-il-qoffa-l-azzarin/" onclick="_paq.push(['trackEvent', 'Promo', 'minn: Żerriegħa', 'għal: Gilgamex, Dak li Ra l-Qiegħ', 2]);">
				<header>
	
		<h4>Lulju 2023</h4>
		<h1>
			Il-Lanza, <l-m>il-Labra</l-m>, <l-m>il-Qoffa</l-m>, <l-m>l-Azzarin</l-m>
			
		</h1>
		
			<h2>Loranne Vella</h2>
		
	
	
</header>

				<div class="body-text">
					
						<p>Il-lirika ta’ Saffo hija dwar <l-m>l-intimità</l-m>, <l-m>iż-żegħil</l-m> u <l-m>t-tfesfis;</l-m> dwar <l-m>l-imħabba</l-m>, <l-m>l-għira</l-m>, <l-m>l-erotiċiżmu;</l-m> dwar <l-m>ix-xewqa</l-m>, <l-m>l-istennija</l-m> u <l-m>x-xenqa</l-m> femminili; dwar <l-m>il-fwejjaħ</l-m>, <l-m>il-ħlewwa</l-m> tal-għasel u <l-m>l-frott;</l-m> dwar <l-m>l-uġigħ</l-m> tal-firda; dwar <l-m>il-mewt</l-m>. Kliemha huwa senswali iżda b’saħħtu, hekk kif narawha tirrifjuta <l-m>d-dinja</l-m> tal-irġiel <l-m>bl-ossessjoni</l-m> tagħhom <l-m>bil-ġlied</l-m> u <l-m>l-gwerer</l-m>, u tfaħħar minflok <l-m>il-ġmiel </l-m>— kemm <l-m>tal-maħbuba</l-m> u kemm <l-m>tan-natura </l-m>— u <l-m>l-ferħ</l-m> li jġib miegħu <l-m>dal-ġmiel</l-m>. <l-m>Il-kitba</l-m> ta’ Saffo tibbaża għalkollox fuq <l-m>l-emozzjoni</l-m> u <l-m>l-esperjenza</l-m> suġġettiva <l-m>tal-individwu</l-m> u b’hekk toħloq kuntrast qawwi <l-m>mal-poeżija</l-m> fil-forma epika, drammatika u liturġika — li ġeneralment teżalta <l-m>l-qawwa</l-m> tal-eroj rebbieħ <l-m>fil-konkwisti</l-m> tiegħu — li kienet qed tinkiteb, minn poeti rġiel, <l-m>fl-istess</l-m> żmien.</p>
					
				</div>
			</a>
		</li>
	
		
		
		<li>
			<a class="promo mejju-2023 promo-storja story-5" href="/ryan-falzon-reċti-tal-kbar-parties-tat-tfal/" onclick="_paq.push(['trackEvent', 'Promo', 'minn: Żerriegħa', 'għal: Gilgamex, Dak li Ra l-Qiegħ', 3]);">
				<header>
	
		<h4>Mejju 2023</h4>
		<h1>
			Reċti <l-m>tal-Kbar</l-m>, Parties <l-m>tat-Tfal</l-m>
			
		</h1>
		
			<h2>Ryan Falzon</h2>
		
	
	
</header>

				<div class="body-text">
					
						<p>Nistgħu niftħu b’xena nsuqu minn fuq flyovers nofshom kompluti waqt li nqallbu <l-m>l-Facebook</l-m> weqfin <l-m>fit-traffiku</l-m>, ritratt wara <l-m>l-ieħor</l-m> ta’ Malta lura <l-m>fil-passat</l-m>, <l-m>l-għelieqi</l-m>, <l-m>il-mogħoż</l-m> jirgħu u jmeċilqu, <l-m>it-tfal</l-m> jilagħbu ħafjin, toroq vojta, <l-m>il-bini</l-m> żewġ sulari. Malta tikkuntenta lil min iħobb imur <l-m>sal-Lidl</l-m> għal offerti fażulli ta’ ħaxix imnawwar u gallettini skaduti, <l-m>bil-karozza</l-m> impurtata <l-m>mill-Japan</l-m>, jidgħi <l-m>fit-traffic</l-m> imma jikkonsla għax <l-m>l-AC</l-m> silġa u <l-m>t-tank</l-m> tad-diesel mimli full u waqt li jsuq pass ta’ nemla juża <l-m>l-Bluetooth</l-m> biex iċempel parlata m’ommu, hands free, bla riskju li jaqla’ ċitazzjoni mingħand warden għassa moħbi wara siġra, għax <l-m>l-aħħar</l-m> tax-xahar magħna. Lussu kbir.
</p>
					
				</div>
			</a>
		</li>
	
</ul>

	</aside>
	<script>
		monthYear = 'ottubru-2023' || null;
		podcastUrl = 'https://assets.pippa.io/shows/undefined/1697184075680-93f62322a6f77a8792c708bcdc3aa553.mp3' || null;
		storyId = '22' || null;
		wordcount = 5909 || null;
	</script>
	

			</main>
		</div>
		<div id="bottom-wrapper">
			<img id="deco" role="none" src="/img/deco-100.svg" alt="Dekorazzjoni art-nouveau" />
			<footer data-track-content data-content-name="Footer" data-content-piece="davinia-hamilton-żerriegħa">
	<nav class="footer-content">
		<menu id="housekeeping">
			<li class="header">Dwarna</li>
			<li><a href="/kolofon/">Kolofon</a></li>
			<li><a href="/proċess-editorjali/">Proċess</a></li>
			<li><a href="/gwida-tal-istil/">Gwida tal-istil</a></li>
			<li><a href="/cookies/">Cookies</a></li>
			<li><a href="/privatezza/">Privatezza</a></li>
			<li><a href="/aċċessibbiltà/">Aċċessibbiltà</a></li>
			<li><a href="/podcast/">Podcast</a></li>
			<li><a href="/newsletter/">Newsletter</a></li>
			<li class="hide-tablet"><a href="/drittijiet/">Drittijiet</a></li>
		</menu>
		<menu id="media">
			<li class="header">Midja</li>
			<li><a href="/ar/" class="arabic">العربية</a></li>
			<li><a href="/ca/">Català</a></li>
			<li><a href="/de/">Deutsch</a></li>
			<li><a href="/en/">English</a></li>
			<li><a href="/es/">Español</a></li>
			<li><a href="/fr/">Français</a></li>
			<li><a href="/it/">Italiano</a></li>
			<li><a href="/nl/">Nederlands</a></li>
			<li class="hide-tablet"><a href="/ro/">Română</a></li>
		</menu>
		<menu id="socials">
			<li class="header">Segwina</li>
			<li><a href="https://facebook.com/aphroconfuso">Facebook</a></li>
			<li><a href="https://instagram.com/aphroconfuso">Instagram</a></li>
			<li><a href="https://twitter.com/aphroconfuso">Twitter</a></li>
			<li><a href="https://mastodon.world/@aphroconfuso">Mastodon</a></li>
			<li><a href="https://youtube.com/@aphroconfuso">Youtube</a></li>
			<li><a href="https://open.spotify.com/user/31rly4s75gfxs6li6bcxc5bqlgza">Spotify</a></li>
		</menu>
		<menu id="podcast">
			<li class="header">Podcast</li>
			<li><a href="https://podcasts.apple.com/us/podcast/aphroconfuso/id1686567243">Apple</a></li>
			<li><a href="https://www.audible.co.uk/pd/Aphroconfuso-Podcast/B0C3WHLZRB">Audible</a></li>
			<li><a href="https://podcasts.google.com/feed/aHR0cHM6Ly9mZWVkcy5hY2FzdC5jb20vcHVibGljL3Nob3dzL2FwaHJvY29uZnVzbw">Google</a></li>
			<li><a href="https://pca.st/podcast/af8c44c0-c823-013b-f432-0acc26574db2">Pocket Casts</a></li>
			<li><a href="https://feeds.acast.com/public/shows/aphroconfuso">RSS feed</a></li>
			<li><a href="https://open.spotify.com/show/75Lt3UMvC1jE15SGrNFMww">Spotify</a></li>
		</menu>
		<div id="logotype-container">
			<a href="/"><img src="/img/logotype.svg" class="logotype" alt="logo: Aphroconfuso" /></a>
		</div>
		<div id="email"><a href="mailto:l-edituri@aphroconfuso.mt" class="email">l-edituri@aphroconfuso.mt</a></div>
		<div id="copyright"><a href="/drittijiet/" class="copyright">&copy; 2023 Aphroconfuso u l-kontributuri rispettivi</a></div>
		<div id="qrcode"><img src="/img/qr/davinia-hamilton-żerriegħa.png" width="180" height="180" alt="QR code" /></div>
		<div id="url">https://aphroconfuso.mt/davinia-hamilton-żerriegħa/</div>
	</nav>
</footer>

		</div>
		<aside id="scroll-tools" class="outlined">
			<p><span id="progress">0%</span></p>
		</aside>
	</body>
</html>
