<!doctype html>
<html lang="mt" translate="no">

	<head>
		<meta charset="utf-8">
		
	<title>Persjani ta’ Aaron Aquilina · Aphroconfuso</title>
	<meta content="Ħa niktibha hawnhekk forsi nikser iċ-ċirku vizzjuż. Fi kliem Keats, il-kapaċità negattiva hi li tkun “kapaċi toqgħod fl-inċertezzi, Misteri, dubji, bla ebda ġiri antipatku wara l-fatti u r-raġuni”. Dan kunċett antik, simili għat-trankwillità, jew ataraxia. Ix-Xettiku Sextus Empiricus u dawk kollha li ġew warajh jissuġġerixxu li din tiġi mill-bilanċ, mill-equipollence (jew għall-inqas hekk isostnu t-tradutturi li għandha tinqaleb il-kelma ἰσοσθένεια). Dan kollu jingħata ħafna iktar kulur u kumplessità minn Husserl bil-kunċett tal-epoché. Keats jgħid, allura, li l-aqwa karatteristika tal-kittieb — u skontu, l-aqwa eżempju ta’ dan huwa Shakespeare — hi l-kapaċità li jkunu jafu li ma jafux, u li jibqgħu f’din il-“ma nafx”, f’din il-boqqaġni, bla ebda attentat għall-għerf u t-teleoloġija. Kif għedt qabel: il-“jien” ta’ Keats la tifhem u lanqas tispjega. Forsi din il-kapaċità negattiva ta’ Keats taf tagħtini xi forma ta’ risposta għall-mistoqsija li dejjem insib ruħi nistaqsi: il-baħar ukoll ħabs? Il-fatt li Malta mdawra bl-ilma: ċella jew ħelsien? Għalkemm postijiet bħall-Awstralja jew ir-Renju Unit huma wkoll imdawrin bl-ibħra u l-oċeani, naħseb kollha kemm aħna nifhmu li post bħal Malta każ kemxejn speċjali. U kemm hi kbira Malta? Għax it-topografija tal-ġebel u l-baħar tifforma wkoll it-topografija kunċettwali-personali tagħna. Il-leġiżlazzjonijiet differenti li jaqsmu l-baħar ta’ madwarna — tal-baħar territorjali, taż-żona kontigwa, taż-żona esklużiva tas-sajd — kollha jqisuna b’kejl differenti. Fuq l-art dil-problema ma ssibx sodezza (niftakru ftit fil-ġuriżdizzjonijiet diversi u mħawdin tal-gvern, tal-knisja, tal-privat), u allura ovvja li nsibu ruħna nixtarru, bla qatt ċertezza, l-oriġini u l-identità tagħna, il-Maltiżmu tagħna mċaflas minn litanija ta’ karatteristiċi li huma fl-istess ħin riġidi daqs iż-żonqor u flessibbli daqs il-mewġ." name="description">
	<meta property="og:image" content="https://aphroconfuso.mt/stampi/social_20190716_151918_f5c6b30015.jpg">
	
		<meta name="author" content="Aaron Aquilina">
	
	
	
	<meta name="twitter:card" content="summary_large_image">
	<meta name="twitter:site" content="@aphroconfuso">
	<meta name="twitter:creator" content="@aphroconfuso">
	<meta name="twitter:title" content="Persjani ta’ Aaron Aquilina">
	<meta name="twitter:description" content="Ħa niktibha hawnhekk forsi nikser iċ-ċirku vizzjuż. Fi kliem Keats, il-kapaċità negattiva hi li tkun “kapaċi toqgħod fl-inċertezzi, Misteri, dubji, bla ebda ġiri antipatku wara l-fatti u r-raġuni”. Dan kunċett antik, simili għat-trankwillità, jew ataraxia. Ix-Xettiku Sextus Empiricus u dawk kollha li ġew warajh jissuġġerixxu li din tiġi mill-bilanċ, mill-equipollence (jew għall-inqas hekk isostnu t-tradutturi li għandha tinqaleb il-kelma ἰσοσθένεια). Dan kollu jingħata ħafna iktar kulur u kumplessità minn Husserl bil-kunċett tal-epoché. Keats jgħid, allura, li l-aqwa karatteristika tal-kittieb — u skontu, l-aqwa eżempju ta’ dan huwa Shakespeare — hi l-kapaċità li jkunu jafu li ma jafux, u li jibqgħu f’din il-“ma nafx”, f’din il-boqqaġni, bla ebda attentat għall-għerf u t-teleoloġija. Kif għedt qabel: il-“jien” ta’ Keats la tifhem u lanqas tispjega. Forsi din il-kapaċità negattiva ta’ Keats taf tagħtini xi forma ta’ risposta għall-mistoqsija li dejjem insib ruħi nistaqsi: il-baħar ukoll ħabs? Il-fatt li Malta mdawra bl-ilma: ċella jew ħelsien? Għalkemm postijiet bħall-Awstralja jew ir-Renju Unit huma wkoll imdawrin bl-ibħra u l-oċeani, naħseb kollha kemm aħna nifhmu li post bħal Malta każ kemxejn speċjali. U kemm hi kbira Malta? Għax it-topografija tal-ġebel u l-baħar tifforma wkoll it-topografija kunċettwali-personali tagħna. Il-leġiżlazzjonijiet differenti li jaqsmu l-baħar ta’ madwarna — tal-baħar territorjali, taż-żona kontigwa, taż-żona esklużiva tas-sajd — kollha jqisuna b’kejl differenti. Fuq l-art dil-problema ma ssibx sodezza (niftakru ftit fil-ġuriżdizzjonijiet diversi u mħawdin tal-gvern, tal-knisja, tal-privat), u allura ovvja li nsibu ruħna nixtarru, bla qatt ċertezza, l-oriġini u l-identità tagħna, il-Maltiżmu tagħna mċaflas minn litanija ta’ karatteristiċi li huma fl-istess ħin riġidi daqs iż-żonqor u flessibbli daqs il-mewġ.">
	<meta name="twitter:image" content="https://aphroconfuso.mt/stampi/social_20190716_151918_f5c6b30015.jpg">
	<meta name="twitter:image:alt" content="Baħar">

		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json" crossorigin="use-credentials">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">
		<link rel="canonical" href="https://aphroconfuso.mt/aaron-aquilina-persjani/">
		<link rel="alternate" type="application/atom+xml" href="http://aphroconfuso.mt/atom.xml">
		<link rel="alternate" type="application/atom+json" href="http://aphroconfuso.mt/atom.json">
		<link rel="stylesheet" href="/css/style-712dd616.css">
		<script>
			var
				audioLoaded,
				audioUrls,
				author,
				body,
				bodyEnd,
				bodyHeight,
				bodyStart,
				bodyText,
				bookmarksArray,
				bookmarksList,
				bookmarksMenuElement,
				charactersPerPixel,
				charactersPerScreen,
				currentTime,
				duration,
				elapsedTime,
				hideScrollTools,
				lastReportedReadingTime,
				lastReportedScrollPosition,
				lastScrollPosition,
				message,
				issueMonth,
				issueMonthYear,
				newScrollPosition,
				pageHeight,
				percentageProgress,
				placeText,
				podcastUrl,
				previousTime,
				progressElement,
				readingSpeed,
				reportingTitle,
				screenHeight,
				skippedTime,
				storyCompleted,
				storyId,
				storyType,
				sequenceEpisodeNumber,
				sequenceEpisodeTitle,
				timeStarted,
				pageTitle,
				wordcount,
				wordsPerPixel,
				wordsPerSecond,
				wordsPerSecondAudio,
				wordsPerScreen;

			audioLoaded = false;
			bookmarksArray = [];
			percentageProgress = 0;
			previousTime = [];
			storyCompleted = false;

			const	urlSlug = location.pathname.replace(/\//g, '');
			const setCookie = (cname, cvalue, exdays = 36500) => {
				const d = new Date();
				d.setTime(d.getTime() + (exdays*24*60*60*1000));
				let expires = "expires="+ d.toUTCString();
				document.cookie = cname + "=" + cvalue + ";" + expires + ";path=/";
			}
			const getCookie = (cname) => {
				let name = cname + "=";
				let decodedCookie = decodeURIComponent(document.cookie);
				let ca = decodedCookie.split(';');
				for(let i = 0; i < ca.length; i++) {
					let c = ca[i];
					while (c.charAt(0) == ' ') {
						c = c.substring(1);
					}
					if (c.indexOf(name) == 0) {
						return c.substring(name.length, c.length);
					}
				}
				return "";
			}
			const addRemoveFontSizeClass = (size) => {
				document.body.classList.remove('font-size-1','font-size-2','font-size-3','font-size-4');
				document.body.classList.add(`font-size-${ size }`);
				setCookie('font', size);
			}
			const initialiseAfterBody = () => {
				const fontSize = getCookie('font') || 1;
				addRemoveFontSizeClass(fontSize);
				if (getCookie(`tw-${urlSlug}`)) {
					document.body.classList.add('trigger-warning-closed');
				}
			}
			var _paq = window._paq = window._paq || [];
			const analytics = (arrayInfo) => {
				if (location.host !== 'aphroconfuso.mt') console.log(arrayInfo);
				_paq.push(arrayInfo);
			}
			_paq.push(['disableCookies']);
			_paq.push(['enableJSErrorTracking']);
			_paq.push(['enableHeartBeatTimer']);
			_paq.push(['enableLinkTracking']);
			_paq.push(['trackPageView']);
			_paq.push(['trackVisibleContentImpressions']);
			(function () {
				var u = "//analitika.aphroconfuso.mt/";
				_paq.push(['setTrackerUrl', u + 'matomo.php']);
				_paq.push(['setSiteId', location.host === 'aphroconfuso.mt' ? '1' : '2']);
				var d = document, g = d.createElement('script'), s = d.getElementsByTagName('script')[0];
				g.async = true; g.src = u + 'matomo.js'; s.parentNode.insertBefore(g, s);
			})();
		</script>
		<script defer src="/script/script-231.js"></script>
	</head>
	<body class="show-nav this-month-mejju">
		<script>initialiseAfterBody();</script>
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<div id="logo-container-wrapper">
					<div id="logo-container">
						<a href="/">
							<img src="/img/logo-4C4845.svg" id="logo" alt="logo: Aphroconfuso" />
						</a>
					</div>
					<menu class="hide-mobile" id="menu-carousels">
						<li class="abecedaire"><a href="/abeċedarju/">Abeċedarju</a></li>
					</menu>
					<menu class="hide-mobile" id="menu-collections">
						<li class="main-menu-collection"><a href="/indħil-barrani/"><span class="collection-2 main-menu-collection-span">Indħil Barrani</span></a></li>
						<li class="main-menu-collection"><a href="/il-kliem-fit-teorija/"><span class="collection-3 main-menu-collection-span">Il-Kliem fit-Teorija</span></a></li>
					</menu>
				</div>
				<input id="menu-toggle" type="checkbox" />
				<label class='menu-button-container' for="menu-toggle">
					<span style="display: none">Mobile biss: iftaħ il-menu</span>
					<div class='menu-button'></div>
				</label>
				<menu id="menu-main">
					<li class="hide-laptop main-menu-collection"><a href="/indħil-barrani/"><span class="collection-2 main-menu-collection-span">Indħil Barrani</span></a></li>
					<li class="hide-laptop main-menu-collection"><a href="/il-kliem-fit-teorija/"><span class="collection-3 main-menu-collection-span">Il-Kliem fit-Teorija</span></a></li>
					<li class="hide-laptop abecedaire"><a href="/abeċedarju/">Abeċedarju</a></li>
					<li><a href="/appuntamenti/">Appuntamenti</a></li>
					<li><a href="/kontributuri/">Kontributuri</a></li>
					<li><a href="/werrej/">Werrej</a></li>
					<li><a href="/djarju/">Djarju</a></li>
					<li><a href="/podcast/">Podcast</a></li>
					<li class="hide-laptop">&nbsp;</li>
					<li><a href="/dwarna/">Dwarna</a></li>
					<li class="hide-laptop"><a href="/kolofon/">Kolofon</a></li>
					<li><a href="/newsletter/">Newsletter</a></li>
					<li class="hide-laptop"><a href="/privatezza/">Privatezza</a></li>
					<li><a href="/bookmarks/">Bookmarks<span id="bookmarks-number"></span></a></li>
					<li class="hide-laptop" id="text-size-adjust">
						<a id="font-size-1" href="#">a</a>
						<a id="font-size-2" href="#">a</a>
						<a id="font-size-3" href="#">a</a>
						<a id="font-size-4" href="#">a</a>
					</li>
				</menu>
				<div id="brownline"></div>
			</nav>
			<div id="message"><!-- --></div>
			<main id="skipto">
				
	<article class="content april esej story story-56">
		<header>
			<ul>
				<li class="header-label">
					
						<a href="/april-2024/">April 2024</a>
					
				</li>
				
			</ul>
			
				<h1>
					Persjani
					
					
				</h1>
			
			
			
<h2>
	
	
		
		
			
				
					<a href="/aaron-aquilina/">Aaron Aquilina</a>
</h2>

			
		</header>
		<div class="container">
			<section id="grid-max-panel-left-top">
				
					<section class="reviewed">
					<p>
						<span class="title">Ilsien Selvaġġ</span>
						<span class="author"> ta’ Jasmine Bajada</span>
						
						<span class="publisher">(Horizons, Malta 2023)</span>
					</p>
					</section>
				
				
				
				
				
			</section>
			<section id="grid-max-panel-right-top">
				
				
				
				
				<div class="promo bookmark-shortcut"><!-- --></div>
			</section>
			<section id="grid-body">
				
					
						<section class="body-text">
							<p><span class="initial"><span class="dropcap drop-M">M</span>ela</span> darba waħda, meta kont bilqiegħda solu solu quddiem filliera akkademiċi mqegħdin qishom appostli wara mejda twila, staqsewni mistoqsija fuq John Keats. Kien <l-m>l-eżami</l-m> orali <l-m>tal-aħħar</l-m> biex inġib <l-m>il-baċellerat</l-m>. Issa, jien kont studjuż. Kont nistudja primarjament biex nuri lil dawk kollha li qaluli li se nispiċċa <l-m>l-ħabs</l-m> li ma kellhomx raġun (jew forsi biex nurihom li obdejthom, għax xorta spiċċajt inqatta’ ’qas naf kemm-il siegħa ġo ċella waħdi kuljum). Imma insomma.</p>
<p>Staqsewni fuq <l-m>il-kapaċità</l-m> negattiva ta’ Keats. <l-m>X’għal</l-m>’għajnhom li kont studjat <l-m>id-disgħa</l-m> u tletin poeta oħra li kellna fuq <l-m>is-sillabu</l-m>. Anzi — u jien għadni kważi ċert minn <l-m>dal-fatt </l-m>— żgur li, <l-m>bil-maġija</l-m> misterjuża-riħa-ta’-kotba tagħhom, <l-m>tal-iskulari</l-m> u <l-m>l-eremiti</l-m>, kienu jafu li lil John Keats kont qabbiżtu. U li kont qabbiżtu apposta.</p>
<p>Blake kien jaf inaqqax. Byron kien faqgħa, u kien jaf ibaqqan sew (irġiel jew nisa). Wordsworth iparla <l-m>fit-tul</l-m> imma <l-m>għall-inqas</l-m> kellu moħħ ta’ ġgant. Coleridge laqqagħni <l-m>mal-albatru</l-m>. Shelley kien <l-m>tal-ġenn</l-m> (f’kull sens <l-m>tal-kelma)</l-m>. Kelli anki xi noti fuq Charles Lamb u Robert Southey mgħaffġin <l-m>fil-but</l-m>. Imma Keats? U ejja, ħallini. ’Qas ngħidlek <l-m>x’melankolija</l-m> kienet taqbadni kull meta kelli naħseb f’xi vażun Grieg jew <l-m>fir-rużinjol</l-m> għażiż tiegħu. Dwejjaq.</p>
<blockquote>But when the melancholy fit shall fall<br>       Sudden from heaven like a weeping cloud,<br>That fosters the droop-headed flowers all,<br>       And hides the green hill in an April shroud;<br>Then glut thy sorrow on a morning rose,<br>       Or on the rainbow of the salt <l-m>sand-wave</l-m>,<br>               Or on the wealth of globed peonies</blockquote>
<p>Eħe, mela meta kont inħossni mdejjaq li jien kwer jew li ma nafx <l-m>x’ħa</l-m> nagħmel b’ħajti, kelli mmur noqgħod nibki f’ħadan <l-m>il-fjuri</l-m> u nimsaħ <l-m>id-dmugħ</l-m> bil-petali. Mhux hekk.</p>
<p>Iva, qabbiżtu bi prinċipju. Imma fuqu staqsewni. U, <l-m>bil-Malti:</l-m> ħrajt taħti.</p>
<p><l-m>Bil-Malti</l-m>, <l-m>bil-Malti…</l-m> “<l-m>Bil-Malti</l-m>” tfisser: b’onestà, bla nejk, b’mod dirett u bla finezzi. B’mod ħamallu? Għax <l-m>il-frażi</l-m> “<l-m>bil-Malti</l-m>” kemm-il darba ssib isusu warajha xi kelmtejn baxxi. Forsi għalhekk komplejt nistudja <l-m>l-Ingliż</l-m> sakemm spiċċajt <l-m>l-Ingilterra</l-m> ngħallem <l-m>l-Ingliż</l-m> lill-Ingliżi? Jaqaw ħrabt <l-m>mill-Malti</l-m> bħalma kont qed naħrab <l-m>mill-ħabs</l-m>, <l-m>fl-istess</l-m> nifs-bla-nifs, biex nevita dak kollu li kien lest għalija fuq <l-m>dil-gżira</l-m>? <l-m>Mel’għalhekk</l-m>, tgħid, li jien stess ilbieraħ, issa li mingħalija ħlist u rmejt fosdqa wara fosdqa, passat <l-m>tal-passat</l-m>, kont qed ngħallem skwerra żgħażagħ fuq <l-m>is-sbuħija</l-m> kbira ta’ Keats innifsu?</p>
<p>Inqalleb paġna wara paġna <l-m>tal-kitba</l-m> tiegħu. Iqallibni hu. Ma nsib xejn li jdejjaqni, illum, u nkomplu nitqallbu flimkien.</p>
<p>Ħallini ara; jien ma niktibx <l-m>bil-Malti</l-m>. La naf u lanqas irrid. <l-m>L-ewwel</l-m> nett nibża’ li tbati <l-m>l-professjoni</l-m> tiegħi, għax jekk nagħti widen <l-m>lill-Malti</l-m> nitlef <l-m>il-widna</l-m> għall-Ingliż. Allura nsib skuża <l-m>fl-ortografija:</l-m> bilkemm naf fejn tiġi <l-m>l-“għ</l-m>”<span class="pull">,</span> u <l-m>l-“ie</l-m>” tħawwadni. Insib skuża <l-m>fl-istorja:</l-m> ġaladarba sibt familti lil hinn minn xtutna — kollha kemm huma, <l-m>dal-kittieba</l-m> u <l-m>l-ħassieba</l-m>, ikellmuni <l-m>bl-Ingliż</l-m> (jew b’fommhom jew inkella b’ta’ ħaddieħor) — mela ħa nikteb jien ukoll <l-m>bl-Ingliż</l-m>, ħalli jifhmuni, ħalli ma nkunx waħdi. Ma lmaħtnix <l-m>fil-lingwa</l-m> tiegħi stess; lemħa tiegħi ħadd ma tani. Mela rħejtlu għal għonq <l-m>it-triq</l-m>.</p>
<p>Ċjoè, ma kontx tgħallimt li hemm kienu, jew kif nista’ nsibhom lil <l-m>dal-ftit</l-m> ’l hawn u ’l hinn, dawn <l-m>l-imgerfxin</l-m> imferrxin. Għax ovvjament, bejn fosdqa u oħra, indunajt <l-m>x’kont</l-m> qed nitlef. Bdejt inħobb <l-m>il-Malti</l-m> bħal wieħed li reġa’ beda jħobb <l-m>l-eks</l-m> tiegħu: kemm kien raġel sew; xorta ħallejtu, miskin; issa tard wisq. Avolja kuntent <l-m>bl-istat</l-m> anglofonu tiegħi, illum <l-m>il-ġurnata</l-m> xorta nsib ruħi naħseb, xi kultant, fuq <l-m>il-“li</l-m> kieku” (imma Robert Frost, b’“The Road Not Taken”<span class="pull">,</span> ifakkarni b’ton ta’ ċertu għira li kien hu li laqqagħni <l-m>mal-kunċett</l-m> tal-“li kieku”<span class="pull">,</span> u ħadd iktar).</p>
<p>Nissendika fuq <l-m>il-Malti</l-m>, kultant. Kollega jsemmili ktieb tajjeb <l-m>bil-Malti</l-m>, u naqrah (imma <l-m>l-ewwel</l-m> irrid inlesti <l-m>dal-ktieb</l-m> ġdid ta’ Pynchon). Ħabib jibgħatli <l-m>r-rumanz</l-m> li għadu kif kiteb (u nbati, għax <l-m>il-livell</l-m> tal-qari <l-m>tal-Malti</l-m> tiegħi għadu fejn ħallejtu, <l-m>fis-sixth</l-m> form; insib ruħi nfittex <l-m>il-wens</l-m>, inkiss inkiss, f’Hardy jew f’Wilde). Waħda li sirt naf, tibgħatli <l-m>l-poeżiji</l-m> (u jien nibagħtilha tiegħi, hi <l-m>bil-Malti</l-m>, jien <l-m>bl-Ingliż</l-m>, u <l-m>l-kuntatt</l-m> bejn <l-m>il-lingwi</l-m> tagħna amikevoli, għatxana, <l-m>bit-taptip</l-m> fuq <l-m>l-ispalel</l-m>, daqslikieku qed jiltaqgħu <l-m>għall-ewwel</l-m> darba <l-m>s-Serkin</l-m>, daqslikieku qatt ma kien hemm xejn bejniethom, qatt storja <l-m>tal-minsi</l-m> Mandraġġ <l-m>bil-“ħitan</l-m> tal-isqaq” tiegħu jissieltu <l-m>mal-ġonna</l-m> arjużi ta’ Sir Alexander Ball, fejn kien jitpaxxa b’kull fjura ma ngħidlekx). Kif qed tara, minħabba <l-m>t-trawwim</l-m> tiegħi, ma nafx naqra <l-m>l-letteratura</l-m> bil-Malti mingħajr rikors għal dik anglofona (u din <l-m>ir-restrizzjoni</l-m>, minħabba <l-m>l-istorja</l-m> ta’ pajjiżna, forsi f’postha u f’waqtha. Forsi).</p>
<p><l-m>Il-Malti</l-m> ma tantx iħallini bi kwieti. Noħroġ <l-m>mill-kamra</l-m> tal-letturi u nċempel ’l ommi biex ngħidilha li llum ħa niekol għandha; u ara biss taqbiżli kelma <l-m>bl-Ingliż</l-m> għax jibda <l-m>t-tingiż</l-m>. <em>Mela nsejtu <l-m>l-Malti</l-m>? Minn mindu ’l hawn? Kemm sirt qżież!</em> Imma dan kollu bi tbissima tgħidhuli. Tinkini biex tfakkarni fejnhom għeruqi (hawnhekk! Int Malti ta’ Malta!), ma jmurx ninsa li jien fjura, niġbor għeruqi <l-m>fil-ħorża</l-m>, u nitilqilha niġri ’l hemm bħalma għamilt kemm-il darba diġà. U infatti, naħseb għalhekk ma rridx nikteb <l-m>bil-Malti</l-m>, naħseb bla ma naf ħbatt sebgħi <l-m>ż-żgħir</l-m> ta’ saqajja (kemm tweġġa’<span class="pullsemi">,</span> hux?) <l-m>mar-raġuni</l-m> prinċipali: ma niktibx <l-m>bil-Malti</l-m> għax inkella taqrani ommi, għax inkella tifhimni. <l-m>Ir-raġunijiet</l-m> psikoanalitiċi huma ħafna — Freud jintefa’ qisu <l-m>l-paxà</l-m>, ħerqan fuq <l-m>is-sufan</l-m>, imma m’għandix ċans inkellmu llum.</p>
<p class="break"><span class="initial"><span class="dropcap drop-S">S</span>emmejt</span> dik <l-m>il-ħabiba</l-m> li tibgħatli <l-m>l-poeżiji</l-m>, sekonda ilu: Jasmine Bajada, poeta żagħżugħa Għawdxija li diġà ppubblikat xogħol akkademiku u poeżiji apparti dawk f’<em>ilsien selvaġġ</em>. Ma kont naf kważi xejn dwarha: għal żmien twil kienet għalija isem bla wiċċ, għax kienet ippubblikat xogħolha f’ġurnal akkademiku li kont immexxi <l-m>fil-passat</l-m>. Imbagħad bdejna naqsmu <l-m>l-poeżiji</l-m> (xi tliet jew erba’ snin wara) u, malli qrajthom, peress li għoġbuni sew, kelli <l-m>għall-inqas</l-m> insir nafha ftit: sibtha bniedma tħobb <l-m>il-bankijiet</l-m> taħt <l-m>is-saġar</l-m> u li tilqa’ lil dak li jkun bi tbissima fiduċjuża.<strong></strong></p>
<blockquote><i class="fx1"><strong>taħt <l-m>il-fanal</l-m> ta’ Delimara</strong></i><br>lejl ieħor bla sabar <l-m>għall-istilel:</l-m><br>infirxu bħal flotta fuq <l-m>il-fanal</l-m>,<br>jistennewh jerġa’ jixgħel bħal darba.<br>Settembru jitlajja ftit, jinħeba<br>bejn <l-m>il-ġebel</l-m> tal-ħajt <l-m>tas-sejjieħ</l-m>.<br>għadu ma wasalx ħin <l-m>it-tagħsir;</l-m><br><l-m>id-dwieli</l-m> kwieti <l-m>bħall-kwiekeb</l-m><br>binhar, bla ħsieb <l-m>tal-ħlewwa</l-m> li<br>għad iridu jroddu <l-m>mal-ħsad</l-m>.<br>iqum <l-m>ir-riħ;</l-m> ifittex persjana<br>miftuħa u ma jsibhiex. sielma,<br><l-m>id-dar</l-m>, <l-m>it-trabijiet</l-m> rieqda; <l-m>ir-riħa</l-m><br><l-m>t’għeluq</l-m> li ħalla <l-m>l-aħħar</l-m> gwardjan<br>imsakkra bejn <l-m>l-erba</l-m>’ ħitan.<br><l-m>l-għeneb</l-m> jitmattar, jibda jaħseb<br>biex iqum; u qabel jibda <l-m>l-jum</l-m>,<br>jinżel rużinjol taħt <l-m>il-fanal</l-m><br>ikebbes <l-m>is-skiet</l-m> ta’ <l-m>Delimar’ </l-m>— <br>u <l-m>l-kwiekeb</l-m> iqawwu <l-m>t-tama</l-m>,<br>jistennewh jerġa’ jixgħel bħal darba.</blockquote>
<p>Hemm hi, <l-m>il-poeżija</l-m> kif nifhimha jien: lingwa li tħawdek, lingwa li ma tħallikx imwaħħal, imħawwel. <l-m>L-antropomorfiżmu</l-m> tal-lejl, <l-m>l-istilel</l-m> u <l-m>x-xahar</l-m> mhuma xejn speċjali (isma’ lil Keats jitkellem fuq “<l-m>drear-nighted</l-m> December”<span class="pull">,</span> jew <l-m>il-famuża</l-m> “tender is the night” minn “Ode to a Nightingale”). B’mod ħafna iktar b’saħħtu, imma, tolqotni <l-m>l-inverżjoni:</l-m> fejn <l-m>is-soltu</l-m> l-baħar jirrifletti <l-m>s-sema</l-m>, hawn għandna <l-m>s-sema</l-m> jirrifletti <l-m>l-baħar</l-m>. Hawnhekk, <l-m>l-istilel</l-m> inġabru “flotta” fuq <l-m>il-mewġ</l-m> tal-lejl madwar <l-m>il-fanal</l-m> (dak li kien mibni <l-m>mill-Ingliżi</l-m> u li kien jankra — b’mod metaforiku u paradossali — lill-baħħara u <l-m>s-sajjieda)</l-m>. Hekk ukoll ninġabru aħna <l-m>l-qarrejja:</l-m> il-fanal, se jixgħel? <l-m>L-istennija</l-m> tkompli bla ma ttemm, u <l-m>t-tielet</l-m> vers isib ruħu ripetut, kelma b’kelma, <l-m>fl-aħħar</l-m> wieħed.</p>
<p>Mhux se nespandi fuq kull element li jinsab f’<l-m>dil-poeżija:</l-m> il-ħajja animista li tingħata lil dak kollu li hu naturali; <l-m>il-mużikalità</l-m> ritmika li tinsab matul <l-m>ix-xogħol</l-m>, bħal f’“iridu jroddu” jew inkella “fanal | <l-m>Delimar’’</l-m>, jew <l-m>fl-aħħar</l-m> rima batuta (magħrufa bħala rima “femminili”…) ta’ “tama | darba”<span class="pull">;</span> <l-m>il-kwalità</l-m> liminali kemm <l-m>tal-ħin</l-m> kif ukoll <l-m>tal-post</l-m>, bejn “lejl” u “nhar”<span class="pull">,</span> bejn <l-m>l-art</l-m> tad-“dwieli” u <l-m>t-“trabijiet</l-m>” u <l-m>s-sema</l-m> tar-“rużinjol” u <l-m>l-“kwiekeb</l-m>”<span class="pull">,</span> bejn “<l-m>l-erba</l-m>’ ħitan” u <l-m>l-baħar</l-m> infinit li jimraħ lil hinn <l-m>mill-fanal</l-m>. U <l-m>l-fatt</l-m> li dawn <l-m>it-tensjonijiet</l-m> ta’ żmien u spazju jinżammu mwaħħdin — bla ebda pawża li taqsamha fi strofi, ’il <l-m>dil-poeżija </l-m>— jagħti ċertu unità “orbikulari — [bħal] xi sfera, jew bħal qatra <l-m>tan-nida</l-m>”<span class="pull">,</span> fi kliem Wordsworth. Allura kemm tinsab f’postha <l-m>l-“persjana</l-m>”<span class="pull">,</span> f’<l-m>dil-poeżija</l-m>, li, għalkemm magħluqa, tibqa’ — frott <l-m>it-tradizzjoni</l-m> Maltija — dejjem miftuħa, dejjem liminali? <l-m>Il-persjana</l-m> dak <l-m>is-sigriet</l-m> mistur li jiżloq bla ma tridu minn taħt <l-m>l-ilsien</l-m>.</p>
<p>Iktar minn dawn <l-m>l-elementi</l-m> u <l-m>t-temi </l-m>— għax <l-m>daż-żwieġ</l-m> intenzjonali ta’ forma u sinifikat jinsab matul <l-m>il-ġabra</l-m> kollha — jinteressani <l-m>l-</l-m><em>ħsieb</em> li jorganizza <l-m>l-esperjenza</l-m> fi vrus. F’<l-m>dil-poeżija</l-m> ma tinstabx <l-m>il-persona</l-m>, <l-m>il-“jien</l-m>” (jew, biex inkun ħarira iktar preċiż, iva tinstab, <l-m>fl-istilel</l-m> u <l-m>r-riħ</l-m> u <l-m>l-għeneb</l-m> stess, imma qatt m’għandha vuċi diretta). Però f’ħafna <l-m>mix-xogħol</l-m> ta’ Bajada hemm qiegħda <l-m>dil-“jien</l-m>” (ngħodd hawnhekk anki <l-m>l-“aħna</l-m>”<span class="pull">,</span> <l-m>il-jien-plural</l-m>, u anki <l-m>l-vuċi</l-m> tal-jien ġejja minn xi siġra, annimal, jew <l-m>il-mhux-uman:</l-m> il-“jien”<span class="pull">,</span> fuq kollox, dejjem polifonija sħiħa). <l-m>Il-“jien</l-m>” titkellem fi 58 <l-m>mis-66</l-m> poeżija <l-m>tal-ġabra</l-m> ta’ Bajada.</p>
<blockquote><i class="fx1"><strong>fjurdulis selvaġġ</strong></i><br>isewwidli qalbi<br><l-m>l-kliem</l-m> tagħna,<br>kultant<br><i class="fx1">ninkedd</i><br>meta niftakar<br><l-m>fil-kliem</l-m> salvaġġ<br>li ma xtaqtx ngħidlek<br>għax xħin smajtni<br>stħajjiltek tinqata’<br>bħal warda — <br>sfajt bla ħajja għax<br>ħtaftek bi żball<br>u ma kontx naf kif<br><i class="fx1">inħawlek lura…</i><br><i class="fx1">[…]</i><br>forsi<br>xortina Ovidjana<br>u għad insiru<br><i class="fx1">fjurdulis — </i><br>kieku nkellmek<br>bi lsien selvaġġ;<br>b’ittri riħa-kulur<br>niftaħ <l-m>ir-rebbiegħa</l-m><br>b’ismek</blockquote>
<p>Din hi <l-m>l-ewwel</l-m> poeżija <l-m>t’<em>ilsien</l-m> selvaġġ</em> (u <l-m>l-ewwel</l-m> poeżija li qatt qrajt ta’ Bajada, meta kienet hemżitli xi kitba minn tagħha f’ittra elettronika, għalkemm minn dak <l-m>iż-żmien</l-m> ’l hawn saru xi reviżjonijiet żgħar). Issa <l-m>l-“jien</l-m>” <l-m>mill-ewwel</l-m> tintlemaħ, bħalma jintlemħu wkoll <l-m>l-elementi</l-m> tematiċi ċentrali li jiddu matul <l-m>il-bqija</l-m> tal-poeżiji: <l-m>ir-relazzjoni</l-m> tal-bniedem <l-m>mal-lingwa;</l-m> ir-relazzjoni <l-m>tal-bniedem</l-m> man-natura; <l-m>ir-relazzjoni</l-m> tal-bniedem <l-m>mal-lingwa</l-m> <em>bħala</em> natura. Hemm ukoll <l-m>ir-relazzjoni</l-m> tal-bniedem <l-m>mal-proxxmu</l-m> (ħafna drabi bħala “int”<span class="pull">,</span> flok “hu” jew “hi”<span class="pull">,</span> u <l-m>d-distakk</l-m> ikompli jisparixxi <l-m>bl-“aħna</l-m>”). U, <em>fuq kollox</em>, <l-m>il-“jien</l-m>” li tesprimi dan kollu (li ovvjament mhuwiex Bajada nnifisha): u li tesprimi dan kollu b’sens ta’ <em>stagħġib</em>. Huwa dan <l-m>l-istess</l-m> sens ta’ stagħġib li jġibli ’l Keats quddiem għajnejja (jew widnejja).</p>
<p>Nixtieq nibqa’ sekonda oħra ma’ <l-m>dil-poeżija</l-m> qabel inkompli ngedwed fuq Keats. Ninnota <l-m>l-kelma</l-m> “selvaġġ”<span class="pull">,</span> u li nsibha miktuba bħala “salvaġġ” <l-m>fis-sitt</l-m> vers. Issa, “selvaġġ” u “salvaġġ” huma probabbilment biss varjanti <l-m>tal-istess</l-m> kelma, imma Bajada tislet semantika <l-m>mid-djalett:</l-m> “selvaġġ” bħala natura mhux mimsusa <l-m>mill-bniedem</l-m>, xi mkien lil hinn miċ-ċivilizzazzjoni; “salvaġġ” bħala kattiverja, għalabibiżmu, xi ħadd jitkellem “<l-m>bil-Malti</l-m>”<span class="pull">.</span> <l-m>It-tnejn</l-m> ifissru, essenzjalment, “bla umanità”<span class="pull">,</span> imma Bajada <l-m>fl-istess</l-m> ħin tofroq u twaħħad dawn <l-m>it-tifsiriet</l-m> u tislithom <l-m>mir-reqqa</l-m> tal-poeta <l-m>għall-kelma</l-m>. U dan sewwa u xieraq, fuq kollox, “fjurdulis selvaġġ” hija poeżija dwar <l-m>it-tibdil</l-m> essenzjali <l-m>tal-lingwa</l-m>. Fejn <l-m>ir-“riħa</l-m>” <l-m>tal-ittri</l-m> ssir “kulur” u viċiversa, fejn <l-m>il-lingwa</l-m> tinbidel f’siġar u staġuni, fejn <l-m>in-nies</l-m> isiru fjuri, u <l-m>l-metamorfosi</l-m> Ovidjana trawwem mhux biss <l-m>in-niket</l-m> ta’ Arethusa, Philomela jew Dafne — “[J]ixtieq demmi mxerred”<span class="pull">,</span> tgħajjat Dafne, imbeżżgħa, tiġri b’kemm għandha saħħa minn Apollun (“Dafne (siġrifikazzjoni)”) — imma wkoll <l-m>it-tama</l-m> għas-silenzju, <l-m>għal-le-lingwa</l-m>, fejn <l-m>l-ilsien</l-m>, flok “salvaġġ”<span class="pull">,</span> isir “selvaġġ”<span class="pull">.</span></p>
<p>Bajada spiss tirrikorri <l-m>għall-mitoloġija</l-m>. Insibuha f’din <l-m>l-ewwel</l-m> poeżija, kif ukoll <l-m>fil-poeżiji-pari</l-m> “deflorazzjoni (Persefone)” u “Persefone (riflorazzjoni)”<span class="pull">,</span> u wkoll “Dafne (siġrifikazzjoni)” u “siġra <l-m>tar-rand</l-m> (Dafne)”<span class="pull">.</span> <l-m>Il-mitoloġija</l-m> tisponta wkoll ’l hemm u ’l hawn f’oħrajn, bħal f’“Settembru”<span class="pull">,</span> jew fi tmiem “tifkiriet <l-m>tal-Qbajjar</l-m>”<span class="pull">,</span> fejn <l-m>il-persona</l-m> tixtieq “li [s]sir amfibja” (u fuq dan <l-m>is-sentiment</l-m> ħa nerġa’ nikkummenta iżjed ’il quddiem).</p>
<p>Ovvjament, tafu <l-m>x’ħa</l-m> ngħid: qed niftakar f’Keats, għax hu wkoll jerġa’ lura darba darbtejn <l-m>għad-dinja</l-m> Griega Klassika li għalih m’għandha <l-m>l-ebda</l-m> sens ta’ “passat”<span class="pull">:</span> <l-m>il-vażun</l-m> Grieg, anzi, jurih <l-m>l-eternità</l-m> (“Ode to a Grecian Urn”). Veru, <l-m>l-eternità</l-m> ġġorr magħha <l-m>l-għeja</l-m> ta’ żmien żemżem, u tfakkarna mhux ftit <l-m>fil-mewt</l-m> (“On Seeing the Elgin Marbles”), imma <l-m>daż-żmien</l-m> twil u tqil iwassalna, dejjem, għal skoperti ġodda <l-m>tal-preżent</l-m> u ta’ li ġej. Kif induna Keats innifsu meta qara <l-m>t-traduzzjoni</l-m> minn George Chapman ta’ Omeru: <l-m>fil-qadim</l-m> hemm <l-m>il-ġdid</l-m>, u f’dak li ilna nafu nsibu dak li ma nafux.</p>
<blockquote>Then felt I like some watcher of the skies<br>When a new planet swims into his ken;<br>Or like stout Cortez when with eagle eyes<br>He <l-m>star’d</l-m> at the Pacific</blockquote>
<p><l-m>X’sens</l-m> ta’ esplorazzjoni, xewqa, stagħġib! Għalhekk sar jogħġobni Keats. Għax għalkemm <l-m>il-“jien</l-m>” tiegħu dejjem tħuf f’xogħlu, din <l-m>il-“jien</l-m>” ma tiffanfrax. Ma tiżżattatx. Ma tifhimx, u lanqas tispjega. Din <l-m>il-“jien</l-m>” issibha tistagħġeb quddiem <l-m>l-iskultura</l-m>, <l-m>l-istorja</l-m>, <l-m>il-memorja</l-m>, <l-m>it-traduzzjoni</l-m>, <l-m>it-tradizzjoni</l-m>. Xejn iktar ħlief ħoss ta’ stagħġib. Dan mhux biss stagħġib kolt, elevat. Issib ukoll stagħġib quddiem <l-m>in-normali</l-m>, <l-m>il-komuni</l-m>, <l-m>it-ta</l-m>’ kuljum. Isma’ lil Keats ikellem lil qattusa xiħa b’ammirazzjoni kbira. “How many mice and rats hast in thy days | Destroy’d? — How many tit bits stolen?” (“Sonnet to a Cat”). U Bajada tingħaqad miegħu: tiskanta quddiem “din <l-m>l-imbierka</l-m>” qattusa li “tgorr | imħabbitha”<span class="pull">,</span> qattusa li “tifhimhom <l-m>il-kliem</l-m> ta’ | subgħajk minsuġa f’pilha” (“bonġu”). <l-m>L-istagħġib</l-m> ħelu, ħaj, sempliċi. Hekk insibuh itenni Keats, hawnhekk fi traduzzjoni ta’ Charles Dalli:</p>
<blockquote>Ħalli ddur <l-m>lill-Ħajra</l-m> mtajra<br>Minn <l-m>ġol-ħsieb</l-m> mifrux quddiemha:<br>Berrħu <l-m>l-bieb</l-m> ta’ gaġġet moħħok,<br>Hi tiżgiċċa w <l-m>għas-sħab</l-m> togħla,<br>Ħelwa Ħajra! ejj’<span class="pullsemi">,</span> eħlisha;</blockquote>
<p>Hawnhekk u b’<l-m>dal-mod</l-m> narahom jiltaqgħu jien, Keats u Bajada. Ma jiltaqgħux biss <l-m>fis-sens</l-m> eko-divin-kważi-teoloġiku <l-m>tar-Romantiċi</l-m>, fuq <l-m>l-adorazzjoni</l-m> biformattiva <l-m>tan-natura</l-m> (il-“jien” li tifforma <l-m>n-natura</l-m>, u <l-m>n-natura</l-m> li tiffurmani), jew <l-m>l-ammirazzjoni</l-m> tal-arti, <l-m>tal-memorja</l-m>, <l-m>tal-ħsieb</l-m>, u <l-m>tad-dettalji</l-m> ż-żgħar li fihom jinsab <l-m>is-sebħ</l-m> etern. Fuq dawn <l-m>il-linji</l-m>, wara kollox, wieħed jista’ anki jaqra <l-m>l-poeżija</l-m> ta’ Bajada <l-m>mil-lenti</l-m> ta’ xi wħud bħal Helen Maria Williams, Anna Seward, jew John Clare. Imma Keats u Bajada jiltaqgħu wkoll, b’mod partikolari, f’dan <l-m>l-aspett</l-m> ta’ stagħġib umli quddiem mhux biss <l-m>in-natura</l-m> imma <l-m>t-tradizzjoni</l-m> li ġiet qabilhom, <l-m>l-istorja</l-m> mhux li jiktbu huma imma li kitbet lilhom. Forsi għalhekk, f’“tifkira <l-m>lill-Qbajjar</l-m>”<span class="pull">,</span> <l-m>il-persona</l-m> tħajrek “tħaffer biex b’idejk | tofroq <l-m>il-ħin</l-m> profond <l-m>tad-dinja</l-m>”<span class="pull">.</span> Fuq <l-m>ix-xtajta</l-m> tal-Qbajjar (u kemm qed nieħu gost li issa għandna lil Għawdex għarwien quddiemna, Għawdex mhux imlibbes daqslikieku Malta), <l-m>il-persona</l-m> qed tiftakar <l-m>fir-ramel</l-m> li fuqu kienet tibni <l-m>l-“kastelli</l-m>” biex imbagħad “[i]waqqagħhom <l-m>il-baħar</l-m>”<span class="pull">,</span> u li issa m’għadux hemm. Tgħid kien xi “memorja falza”<span class="pull">,</span> xi “ħolma” <l-m>tat-tfulija</l-m>, “xi ’ngann <l-m>tan-nostalġija</l-m>”? Le, <l-m>ir-ramel</l-m> hemm kien, imma <l-m>l-mewġ</l-m> u <l-m>l-konkrit</l-m> farfru u naddfu kollox, anki <l-m>l-memorja</l-m> “mistura <l-m>fir-ramel</l-m>, | teżor”<span class="pull">.</span> <l-m>Il-passat</l-m> li suppost etern, jekk mhux “intilef”<span class="pull">,</span> taf issibu jgħaddi “minn bejn <l-m>is-swaba</l-m>’ | […] sfaxxat <l-m>fix-xejn</l-m>”<span class="pull">.</span></p>
<p>Bħal Keats qabilha, xogħol Bajada jesprimi <l-m>x-xewqa</l-m> li nħaffru <l-m>fil-passat</l-m> biex naqilgħu <l-m>t-teżori</l-m> li mhux talli jtejbu <l-m>l-preżent</l-m> imma jagħtuh <l-m>il-vera</l-m> sinifikat. Mingħajr <l-m>il-passat </l-m>— anke jekk <l-m>il-passat</l-m> tagħna huwa biss ramel, jgħaddi minn bejn subgħajna; anke jekk <l-m>il-passat</l-m> tagħna barrani, minsi, selvaġġ — issib biss <l-m>ir-ras</l-m> vojta <l-m>tal-klessidra</l-m>, mixquqa taħt <l-m>ix-xemx</l-m> tal-Qbajjar. Infatti, għalkemm ħafna <l-m>mill-poeżiji</l-m> ta’ Bajada, kif diġà rajna, jikkonċentraw b’mod ovvju fuq dak li hu lokali, <l-m>il-qarrej</l-m> isib ftuħ minn fejn tgħaddi <l-m>l-arja</l-m> xorta waħda, għax <l-m>il-passat</l-m> selvaġġ m’għandux riħa <l-m>t’għeluq:</l-m> insibu lil Van Gogh, Verdi, Monet, T.S. Eliot, Frank O’Hara, jew Wallace Stevens jiġru f’Montefioralle jew Pariġi, u fuq spallithom tilmaħ ftit petali li nsew ifarfru wara li ħarġu minn San Anton biex jaqbdu <l-m>l-kowċ</l-m>.</p>
<p><l-m>Il-poeżija</l-m> ta’ Bajada hi stess persjana: għalkemm magħluqa <l-m>bil-Malti</l-m>, mistura <l-m>fil-gżejjer</l-m> Maltin, tibqa’ miftuħa, arjuża, ħielsa. <l-m>Il-kelma</l-m> tidħol u toħroġ <l-m>maż-żiffa</l-m>.</p>
<p>Issa qed nifhem <l-m>il-għaliex</l-m> f’<em>ilsien selvaġġ</em> hemm epigrafu meħud minn Keats. <l-m>Tal-mistħija</l-m>, ngħid <l-m>id-dritt</l-m>, li lanqas indunajt bih qabel bdejt inqalleb sew f’<l-m>dal-ktieb</l-m>. Imma kont ilmaħtu lil Keats xi daqqiet oħra — fil-poeżija “<l-m>fil-ġnien</l-m> ta’ Bardini”<span class="pull">,</span> imsemmi b’ismu, jew inkella b’idejh <l-m>fil-but</l-m> jistenna li jidħol <l-m>mill-bieb</l-m> li fetħet <l-m>għall-barranin</l-m> il-poeżija “ħawħa”<span class="pull">.</span> Diġà rajnieh ukoll, ovvjament, <l-m>mar-rużinjol</l-m> tiegħu f’Delimara. U wara kollox, kif spjegajt qabel, <em>ħassejtu</em> f’din <l-m>il-ġabra</l-m>, kullimkien.</p>
<p><l-m>L-epigrafu meħud</l-m> mis-sunett “On the Grasshopper and Cricket”<span class="pull">,</span> li kiteb frott ta’ kompetizzjoni amikevoli li beda ma’ Leigh Hunt, kittieb u kritiku li waqqaf <em>The Examiner</em> u li Keats kien jammira sew. Għalkemm ftit jafu bih, Leigh Hunt kien bniedem importantissimu: kien hu li fetaħ <l-m>il-persjani</l-m> għall-pubbliku biex jitgħarrfu b’xi kittieba prinċipali Romantiċi u Vittorjani. Keats kiteb diversi poeżiji fuqu, avolja xi ħadd bħal Blake xejn ma kien jiffansjahom lil Hunt u ’l sħabu. <l-m>Fl-</l-m><em>Examiner</em>, Hunt azzarda jitkellem kontra <l-m>l-Prinċep</l-m> George li kien qed iżomm sħun <l-m>it-tron</l-m> ta’ missieru, <l-m>ir-Re</l-m> George III, li issa kien spissja sew. F’<l-m>dil-kritika</l-m> Hunt ma kienx waħdu — niftakru, naħseb, dawk <l-m>is-sunetti</l-m> famużi ta’ Shelley: “England in 1819” u “Ozymandias”<span class="pull">,</span> <l-m>it-tnejn</l-m> li huma kritika <l-m>tal-monarkija</l-m> ta’ George III, u dan <l-m>is-sentiment</l-m> qawwi kien ilu jitrawwem, sa minn Milton, Cromwell, u ta’ qabilhom. Insomma, <l-m>il-Prinċep</l-m> ma kien xejn aħjar minn missieru, u Hunt bela’ sentejn ħabs f’Surrey ta’ li kiteb. Dejjem riskju tikkritika ’l dawk <l-m>fil-poter</l-m>, hux?</p>
<p>Infatti Keats — persuna radikali li qatt ma kellha <l-m>ċ-ċans</l-m> tixjieħ u ssir konservattiva tboss bħal, ngħidu aħna, Wordsworth u Southey — kiteb sunett iddedikat lil Hunt tmien xhur sħaħ qabel biss iltaqa’ miegħu f’Ottubru <l-m>tal-1816</l-m>, u li biha “ntajru <l-m>l-idea</l-m> li Keats ma kellu <l-m>l-ebda</l-m> interess <l-m>fil-politika</l-m>”<span class="pull">,</span> kif josserva Stephen Regan. <l-m>X’jgħid</l-m> Keats fuq dan kollu, <l-m>x’jgħidilhom</l-m> lil dawk <l-m>fil-poter</l-m> li kien mingħalihom rebħu għax lil Hunt tefgħuh <l-m>il-ħabs</l-m>?</p>
<blockquote>Minion of grandeur! think you he did wait?<br>Think you he nought but prison walls did see,<br>Till, so unwilling, thou <l-m>unturn’dst</l-m> the key?<br>Ah, no! far happier, nobler was his fate!</blockquote>
<p>Għax hemm <l-m>fil-ħabs</l-m>, avolja msakkar, Leigh Hunt sab <l-m>il-ħelsien</l-m> kemm <l-m>fil-vrus</l-m> epiċi ta’ Spenser u Milton kif ukoll <l-m>fl-immaġinazzjoni</l-m> tiegħu. Seta’ jtir ’il barra <l-m>mill-gaġġa</l-m> li sab ruħu fiha minħabba <l-m>l-poeżija</l-m> li biha żamm mistura <l-m>l-ħajja</l-m> u, iktar u iktar, <l-m>l-immortalità</l-m>. <l-m>Il-ħadid</l-m> ta’ ċella, fuq kollox, huma biss persjana vertikali.</p>
<p class="break"><span class="initial"><span class="dropcap drop-I">I</span>nsejt</span> inkompliha <l-m>l-istorja</l-m> dwar <l-m>il-mistoqsija</l-m> fuq <l-m>il-kapaċità</l-m> negattiva ta’ Keats waqt <l-m>l-eżami</l-m> orali, u dwar <l-m>il-biża</l-m>’ profond li jekk ma nġibx <l-m>il-first</l-m> class b’xi mod ħa nispiċċa <l-m>l-ħabs</l-m> ma’ Hunt. Avolja jien kont se nispiċċa hemm għal raġunijiet ħafna inqas nobbli, nassigurak.</p>
<p>Weġibt xi ħaġa waqt <l-m>l-eżami</l-m>. B’ħafna tlaqliq u emmijiet. Kemm nixtieq ngħid li f’dak <l-m>il-mument</l-m> sabitni <l-m>l-ispirazzjoni</l-m> u li ħarġet tkanta minn bejn xufftejja… Imma le, weġibt ħażin. <l-m>L-akkademiċi</l-m> qarrsu naqra wiċċhom u mexxew. Mort tajjeb, imma <l-m>t-tregħid</l-m> baqa’ fuqi: <l-m>il-kapaċità</l-m> negattiva bdiet minn dak <l-m>iż-żmien</l-m> iżżurni donnha xi fatat f’nofsillejl. Kif wasalt <l-m>id-dar</l-m> niftakar li <l-m>l-ewwel</l-m> ħaġa li għamilt kienet li ftaħt <l-m>in-noti</l-m> u fittixt bilġri <l-m>d-definizzjoni</l-m>. Sibtha, avolja ma niftakarnix niktibha. Bdejt <l-m>il-proċess</l-m> tal-maħfra-ma-nerġax-nagħmel-dnubiet-iżjed, u wegħedt lili nnifsi li ħa nibqa’ niftakar, għal dejjem ta’ dejjem, <l-m>x’inhi</l-m> dil-kapaċità negattiva. Imma ħaġa <l-m>tal-iskantament:</l-m> insejt xi tfisser ftit minuti wara. Erġajt fittixtha, erġajt sibtha, erġajt insejtha. U hekk baqa’ jiġrili, għal dejjem ta’ dejjem, <l-m>sal-lum</l-m>, anki jien u nikteb din <l-m>l-esej-reċensjoni</l-m>, fittixtha xi darbtejn. Naf, ma nafx, naf. Lanqas ngħidlek kemm-il darba ġejt mistoqsi fuqha minn xi student jew studenta u jkolli, bħal politikant, inwieġeb bla ma nwieġeb.</p>
<p>Ħa niktibha hawnhekk forsi nikser iċ-ċirku vizzjuż. Fi kliem Keats, <l-m>il-kapaċità</l-m> negattiva hi li tkun “kapaċi toqgħod <l-m>fl-inċertezzi</l-m>, Misteri, dubji, bla ebda ġiri antipatku wara <l-m>l-fatti</l-m> u <l-m>r-raġuni</l-m>”<span class="pull">.</span> Dan kunċett antik, simili <l-m>għat-trankwillità</l-m>, jew <em>ataraxia</em>. <l-m>Ix-Xettiku</l-m> Sextus Empiricus u dawk kollha li ġew warajh jissuġġerixxu li din tiġi <l-m>mill-bilanċ</l-m>, <l-m>mill-</l-m><em>equipollence</em> (jew <l-m>għall-inqas</l-m> hekk <em>isostnu</em> <l-m>t-tradutturi</l-m> li għandha tinqaleb <l-m>il-kelma</l-m> <em>ἰσοσθένεια</em>). Dan kollu jingħata ħafna iktar kulur u kumplessità minn Husserl <l-m>bil-kunċett</l-m> tal-<em>epoché</em>. Keats jgħid, allura, li <l-m>l-aqwa</l-m> karatteristika <l-m>tal-kittieb </l-m>— u skontu, <l-m>l-aqwa</l-m> eżempju ta’ dan huwa Shakespeare — hi <l-m>l-kapaċità</l-m> li jkunu jafu li <em>ma jafux</em>, u li jibqgħu f’din <l-m>il-“ma</l-m> nafx”<span class="pull">,</span> f’din <l-m>il-boqqaġni</l-m>, bla ebda attentat <l-m>għall-għerf</l-m> u <l-m>t-teleoloġija</l-m>. Kif għedt qabel: <l-m>il-“jien</l-m>” ta’ Keats la tifhem u lanqas tispjega.</p>
<p>Forsi din <l-m>il-kapaċità</l-m> negattiva ta’ Keats taf tagħtini xi forma ta’ risposta <l-m>għall-mistoqsija</l-m> li dejjem insib ruħi nistaqsi: <l-m>il-baħar</l-m> ukoll ħabs? <l-m>Il-fatt</l-m> li Malta mdawra <l-m>bl-ilma:</l-m> ċella jew ħelsien? Għalkemm postijiet <l-m>bħall-Awstralja</l-m> jew <l-m>ir-Renju</l-m> Unit huma wkoll imdawrin <l-m>bl-ibħra</l-m> u <l-m>l-oċeani</l-m>, naħseb kollha kemm aħna nifhmu li post bħal Malta każ kemxejn speċjali. U kemm hi kbira Malta? Għax <l-m>it-topografija</l-m> tal-ġebel u <l-m>l-baħar</l-m> tifforma wkoll <l-m>it-topografija</l-m> kunċettwali-personali tagħna. <l-m>Il-leġiżlazzjonijiet</l-m> differenti li jaqsmu <l-m>l-baħar</l-m> ta’ madwarna — tal-baħar territorjali, <l-m>taż-żona</l-m> kontigwa, <l-m>taż-żona</l-m> esklużiva <l-m>tas-sajd </l-m>— kollha jqisuna b’kejl differenti. Fuq <l-m>l-art</l-m> dil-problema ma ssibx sodezza (niftakru ftit <l-m>fil-ġuriżdizzjonijiet</l-m> diversi u mħawdin <l-m>tal-gvern</l-m>, <l-m>tal-knisja</l-m>, <l-m>tal-privat)</l-m>, u allura ovvja li nsibu ruħna nixtarru, bla qatt ċertezza, <l-m>l-oriġini</l-m> u <l-m>l-identità</l-m> tagħna, <l-m>il-Maltiżmu</l-m> tagħna mċaflas minn litanija ta’ karatteristiċi li huma <l-m>fl-istess</l-m> ħin riġidi daqs <l-m>iż-żonqor</l-m> u flessibbli daqs <l-m>il-mewġ</l-m>.</p>
<p>Isma’ <l-m>x’qal</l-m> Coleridge wara <l-m>l-esperjenza</l-m> qasira tiegħu hawn Malta: “Interessanti li wieħed jitla’ Sqallija minn Malta — mill-ogħla speċi ta’ razza inferjuri, <l-m>is-Saraċeni</l-m>, <l-m>għall-iktar</l-m> klassi degredata ta’ razza superjuri, <l-m>l-Ewropej</l-m>.<span class="pullsemi">”</span> (Basta edukat, Coleridge!). U ssefsef f’widnejna <l-m>l-mistoqsija</l-m> ta’ Jules Verne: “<l-m>Il-gżira</l-m> ta’ Malta, sitwata xi tnejn u sittin mil minn Sqallija, hi <l-m>tal-Ewropa</l-m> jew inkella <l-m>tal-Afrika</l-m>, li minnha distakka b’xi mija u sittin mil? Din hija mistoqsija li ppassjonat ħafna ġeografisti; imma, hu <l-m>x’inhu</l-m> l-każ, […] Malta issa <l-m>tal-Ingilterra </l-m>— u ssib mhux ftit diffikultà biex taħrab minnha. […]. Iva, hemm <l-m>l-Ingliżi</l-m> f’Malta […] [imma] <l-m>l-Maltin</l-m> Afrikani.<span class="pullsemi">”</span></p>
<p>Min aħna? <l-m>X’naħbtu</l-m>? F’<l-m>dal-gżejjer</l-m>, <l-m>x’inhu</l-m> endemiku: <l-m>il-Malti</l-m>, jew <l-m>l-ilsien</l-m> selvaġġ? Dawn huma <l-m>l-mistoqsijiet</l-m> li jitilgħu <l-m>l-art</l-m> fil-poeżija ta’ Bajada, <l-m>mal-alka</l-m> mħawda.</p>
<p>Keats jgħidli nibqa’ tiela’ u nieżel daqslikieku xi dgħajsa żgħira f’nofs <l-m>il-baħar</l-m>, b’kapaċità inċerta. Javżani b’sunett ieħor li <l-m>l-aħjar</l-m> ħaġa li tista’ tagħmel meta <l-m>l-baħar</l-m> (ċjoè, <em><l-m>il-moħħ</l-m></em>) jitqalleb <l-m>bil-Misteri</l-m> tas-sema hu li tpoġġi u tħossok żgħir, tħossok xejn, u b’hekk issib, b’mużika donnha ta’ kor mitoloġiku, <l-m>is-sbuħija</l-m> tal-istagħġib: <l-m>il-kapaċità</l-m> negattiva.</p>
<p>Bajada tgħidli li <l-m>l-baħar</l-m> la ċella u lanqas ħelsien, imma tip ta’ persjana oħra: jagħlaq daqskemm jiftaħ. F’Bajada, <l-m>il-baħar</l-m> jgħolli rasu kemm-il darba, jitla’ <l-m>l-art</l-m>, iġegħelna nħossu “fuq wiċċna <l-m>l-kristalli</l-m> | melħ u ramel li ħalliet | <l-m>iż-żiffa</l-m>”<span class="pull">.</span> <l-m>Il-baħar</l-m> ibeżżagħna meta “muġugħ, | jitqalleb u jogħla <l-m>mal-blat</l-m> | ifittex widintu fuq <l-m>l-art</l-m>”<span class="pull">,</span> dejjem, dejjem “jixxabbat <l-m>mal-blat</l-m>”<span class="pull">.</span> Jista’ jkun, iva, li <l-m>l-baħar</l-m> barrani jbeżżagħna, għax fuq kollox mhux dejjem “<l-m>il-baħar</l-m> bnazzi żejt”<span class="pull">,</span> u dak li aħna “nibnu <l-m>max-xtajta</l-m> […] | nibżgħu li <l-m>l-mewġa</l-m> li jmiss | ħa ġġarraf dak li bnejna”<span class="pull">.</span> <l-m>Fis-selvaġġ</l-m>, <l-m>fil-wesgħat</l-m> tal-baħar, jaf nintilfu, insibu ruħna riflessi <l-m>fil-vakwità</l-m> vasta <l-m>tas-sema</l-m>.</p>
<p>Imma Bajada tfakkarni wkoll li aħna ġejjin <l-m>mill-baħar</l-m>, kif trawwimna fih, u dan mhux biss bijoloġikament imma wkoll f’sensi lingwistiċi, kulturali, storiċi, psikoloġiċi. Jekk nagħrfu dan, jirnexxilna nkunu iktar awtentiċi. Meta aħna nsibu “<l-m>l-kuraġġ</l-m> naqb[żu]” (“tifkiriet <l-m>tal-Qbajjar</l-m>”) f’dan <l-m>il-passat</l-m> li jagħtina <l-m>s-sinifikat</l-m>, hu kemm hu barrani u selvaġġ, isma’ <l-m>x’jiġri</l-m> (enfasi tiegħi):</p>
<blockquote>sakemm nifsi<br>aktar ma jtinix,<br>nagħti salt ’il fuq,<br>nofroq b’rasi<br>wiċċ <l-m>il-baħar</l-m>,<br>u naqdef lura<br>lejn <l-m>l-art;</l-m><br><em><l-m>mill-ġdid</l-m> umana</em>.</blockquote>
<p>Nirritornaw, imma naslu lura ġodda: ngħumu ma’ Ovidju. Din hi <l-m>l-ispeċi</l-m> ta’ anfibju li ssib <l-m>fil-poeżija</l-m> ta’ Bajada: <l-m>l-ispeċi</l-m> li ġġedded <l-m>is-sodezza</l-m> tal-preżent, <l-m>tal-lingwa</l-m> u <l-m>l-identità</l-m> Maltija, u <l-m>tal-bniedem</l-m>, billi <l-m>l-ewwel</l-m> togħdos <l-m>fil-passat</l-m>, f’kulturi u lingwi li wellduna, <l-m>fin-natura-qabla</l-m>, fejn aħna m’għadniex aħna, fejn aħna umani kemm ġodda u kemm <l-m>mill-ġdid</l-m>, fejn nafu biss inkunu b’mod negattiv <l-m>fis-sens</l-m> Keatsjan, bħalma naraw <l-m>fil-poeżiji</l-m> “ritratt (ħuta)”<span class="pull">,</span> “interludju (ħlejqa <l-m>tal-baħar)</l-m>” u “kien <l-m>il-baħar</l-m>”<span class="pull">.</span> <l-m>Fil-poeżija</l-m> ta’ Bajada nsib twissija kontra <l-m>l-insularità</l-m> totalitarja li toħnoqna <l-m>bl-għarfien</l-m> assolut, u nsib sejħa kwieta (bla qatt ma tuża <l-m>l-ittri</l-m> kapitali) sabiex inħallu <l-m>l-barrani</l-m>, dak li ma nafux u dak li ma jħalliniex nafuh, jibdilna kuljum <l-m>mill-ġdid</l-m>. Hekk naraw f’“sajda <l-m>għall-kliem</l-m>”<span class="pull">:</span></p>
<blockquote><l-m>is-sbuħija</l-m> selvaġġa [tal-baħar]<br>qabditni mingħajr<br><l-m>il-weġgħa</l-m> tas-sunnara<br><l-m>fil-garġi</l-m>, u <l-m>bl-alka</l-m><br>mgħaqqda <l-m>mal-gerżuma</l-m><br>ħallejtha tlissen kliemha<br>bi kliemi — </blockquote>
<p>Togħġobni li, <l-m>fil-letteratura</l-m> tagħna, insib <l-m>it-“togħma</l-m> tal-baħar”<span class="pull">,</span> <l-m>tal-baħħar</l-m> li jmur ’il barra u jiġi <l-m>mill-barra</l-m> (“<l-m>id-Dwejra</l-m>”). Nistħajjel li għalhekk, f’<em>ilsien selvaġġ</em>, f’<l-m>dil-ġabra</l-m> anfibjana, insibu kemm <l-m>il-granċ</l-m> “redikolu mwerreċ | u stramb” (“granċ”) — ħlejqa barranija, internazzjonali, b’varjanti madwar <l-m>id-dinja </l-m>— kif ukoll <l-m>il-qabru</l-m>, dak li hu endemiku, insulari, “f’qoxortu, kwiet f’dinjietu”… imma anki hu “[ji]ttawwal ftit, kurjuż” (“qabru”). Poeżiji granċ-qabru, <l-m>baħar-art</l-m>, rużinjol-merill, antik-modern, kapaċi-negattiv; poeżiji “qishom awwisti żgħar, | qishom iħirsa li jsibu <l-m>l-kenn</l-m> | <l-m>fit-toqob</l-m> ta’ <l-m>ġol-blat</l-m>” li “la int u lanqas jien | ma nafu <l-m>x’jissejħu</l-m>” (“Fra Ben, filgħodu”). Keats ukoll isib ruħu mitluf <l-m>fl-immaġinazzjoni</l-m> u <l-m>l-poeżija</l-m> wara li jingħata xi tip ta’ arzella, bħalma naqraw f’“On Receiving a Curious Shell”<span class="pull">.</span></p>
<p><l-m>Il-poeżija</l-m> ta’ Bajada, ovvjament, mhix perfetta. Xi kultant hemm ċertu tul bla bżonn, speċjalment meta poeżija diġà sħiħa tingħata iktar sinifikat milli hemm bżonn, ġeneralment <l-m>bl-introduzzjoni</l-m> ta’ elementi ta’ mħabba interpersonali li jispuntaw <l-m>fl-aħħar</l-m> strofa jew tnejn. Din toħloq ċertu sens li Bajada ma temminx <l-m>fis-saħħa</l-m> tal-poeżija tagħha stess, u donnha żżid iktar tentakli biex b’xi mod jew ieħor jitnassar <l-m>il-qarrej</l-m>. Iva, hemm <l-m>l-element</l-m> ta’ bilanċ: <l-m>il-persona</l-m> tħobb <l-m>il-mhux-uman</l-m> kif ukoll <l-m>l-uman</l-m> bid-difetti kollha tiegħu. Imma hemm modi aħjar, naħseb jien, kif din <l-m>l-imħabba</l-m> ġeneralizzata tista’ tinħareġ.</p>
<p>Ukoll insib li <l-m>l-ġabra</l-m> pjuttost monotematika, ossessjonata <l-m>bl-istess</l-m> problematiċi. Veru li <l-m>dil-konsistenza</l-m> toħloq leħen partikolari u ton konsistenti, imma <l-m>fl-istess</l-m> ħin <l-m>dil-konsistenza</l-m> sservi bħala xkiel <l-m>għall-kunċett</l-m> kruċjali ta’ Bajada: <l-m>l-għarfien</l-m> ta’ identità varjata, identità endemika-selvaġġa, identità li tifforma, tinħall, u tittrasforma <l-m>mal-mewġ</l-m>. Xtaqt li kieku nisma’ ħafna iktar poeti f’<em>ilsien selvaġġ</em>, forsi ilsna oħra li lil Keats jagħtuh kemxejn <l-m>bil-minkeb</l-m> u joħolqu ekosistema u evoluzzjoni iktar varjata.</p>
<p>Imma xorta waħda, xogħol Bajada (u <l-m>l-potenzjal</l-m> tiegħu) jogħġobni, u ħafna wkoll. Apparti dawk <l-m>l-elementi</l-m> li tkellimt fuqhom hawnhekk diġà, ħa ndaħħal malajr żewġ poeti li semmejt qabel. <l-m>L-ewwel</l-m> hemm Robert Frost, li kien qed jagħraf <l-m>il-poter</l-m> tas-sunetti waqt li <l-m>fl-istess</l-m> deċennju kien hemm nies bħal e.e. cummings jifqgħu kull xorta ta’ tradizzjoni u ilħna (qed nitkellmu iktar minn mitt sena ilu). Wieħed <l-m>mill-kunċetti</l-m> distintivi ta’ Frost hu “<l-m>l-ħoss</l-m> tas-sens” (jew forsi aħjar “<l-m>il-ħoss</l-m> sensibbli”), fejn mhux biss issib replikazzjoni <l-m>tal-lingwa</l-m> mitkellma, u lingwaġġ li jinftiehem bla wisq pretensjonijiet, imma wkoll li <l-m>l-proprju</l-m> ħoss <l-m>tal-poeżija</l-m> fih tifsira fih innifsu. Mhux ħa nġib eżempji, għax tawwalt biżżejjed. Aqbad poeżija tkun liema tkun f’<em>ilsien selvaġġ</em> (speċjalment <l-m>l-interludji)</l-m> u tisimgħu <l-m>das-sens-ħoss:</l-m> mużika, ritmu, <l-m>it-timbru</l-m>. Din hija poeżija <l-m>tar-rużinjol;</l-m> ċjoè, poeżija proprja, għax poeżija tkun liema tkun — b’taqbila jew bla taqbila, miktuba fi strofi jew <l-m>bil-hashtags </l-m>— għandha <l-m>fl-iskeletru</l-m> tagħha <l-m>l-mużika</l-m>. U jekk hemm element wieħed <l-m>fil-poeżija</l-m> kontemporanja Maltija li kemm-il darba nsib nieqes, huwa proprju din <l-m>l-istess</l-m> mużikalità. (U e.e. cummings, li jien nammira sew <l-m>fl-innovazzjoni</l-m> tiegħu, infatti ma rnexxilux ma jibqax mużikali immens apparti kollox.)</p>
<p>U hekk twassalt <l-m>għat-tieni</l-m> poeta li ridt insellem, Wallace Stevens, li sibnieh imsemmi <l-m>fil-poeżija</l-m> “ħawħa”<span class="pull">.</span> Dan ukoll, <l-m>bħall-poeti</l-m> serji kollha, kiteb <l-m>is-sunetti</l-m>. Waħda minnhom, “Autumn Refrain” (1931), tgħid b’ċerta diqa li Keats la hu bħalu u lanqas <l-m>it-tip</l-m> tiegħu:</p>
<blockquote>The yellow moon of words about the nightingale<br>In measureless measures, not a bird for me<br>But the name of a bird and the name of a nameless air<br>I have never — shall never hear. And yet beneath<br>The stillness of everything gone, and being still,<br>Being and sitting still, something resides,<br>Some skreaking and skrittering residuum,<br>And grates these evasions of the nightingale<br>Though I have never — shall never hear that bird.</blockquote>
<p>Le, jgħid Wallace Stevens, <l-m>ir-rużinjol</l-m> mhux tip tiegħi; qatt m’jien se nisimgħu. Ma jaħmlux lil Keats, kif ma kontx naħmlu qabel jien. Imma, għalkemm <l-m>il-mużika</l-m> tat-tradizzjoni mhix xi ħaġa li jrid — il-kelmiet “skreaking” u “skrittering”<span class="pull">,</span> kelmiet noneżistenti, ifaqqsu <l-m>mir-reħi</l-m> tat-tradizzjoni — Stevens mhux talli kiteb poeżija mużikali imma talli kiteb <em>sunett</em> mużikali (anki <l-m>t-titlu</l-m> jixhed: “Refrain”). Hu u jikser <l-m>it-tradizzjoni</l-m>, hu u jwarrabha, Stevens mgħarraq fiha. Għalhekk din tiegħu hija poeżija tajbissima.</p>
<p>Kollox ma’ kollox, ikolli ngħid li <l-m>l-poeżija</l-m> ta’ Bajada togħġobni <l-m>l-iktar</l-m> għax iżżomm ġo fiha din <l-m>it-tradizzjoni</l-m> twila (avolja selvaġġa) u <l-m>t-twemmin</l-m> li <l-m>fil-qadim</l-m> (avolja mhux tagħna) dejjem hemm <l-m>il-ġdid</l-m>, li <l-m>l-istagħġib</l-m> tal-kapaċità negattiva ma jsaltanx, imma biss jisma’<span class="pullsemi">.</span> Tifhimnix ħażin, <l-m>l-esperimentaliżmu</l-m> u <l-m>l-innovazzjoni</l-m> tajbin (tini naqra <l-m>x-xogħol</l-m> tal-Kunċettwalisti ta’ Moska jew <l-m>il-Lettriżmu</l-m>, xi glosa jew xi poeżija algoritmika, jew xi poeżija flarf, u ninħall!). Imma dan kollu, kif jurina Stevens, jinbena biss fuq dahar <l-m>it-tradizzjoni</l-m>. U kif implika Ġorġ Zammit, għalkemm “<l-m>fil-kamp</l-m> tal-letteratura <l-m>l-bniedem</l-m> baqa’ dejjem jiskopri u jesperimenta, u [din] hi ħaġa naturali”<span class="pull">,</span> hemm dejjem <l-m>il-periklu</l-m> li <l-m>l-movimenti</l-m> letterarji “jfaqqsu ħin bla waqt minn rivoluzzjoni u [ma jkunux] <l-m>ir-riżultat</l-m> ta’ evoluzzjoni tul <l-m>is-snin</l-m>”<span class="pull">.</span> Xi kultant nibża’ li <l-m>l-poeti</l-m> Maltin li jiktbu <l-m>bil-Malti</l-m> ġieli jsibu ruħhom jibnu <l-m>l-kastelli</l-m> fuq <l-m>ir-ramel</l-m> lokali filwaqt li ma jkunux konoxxenti <l-m>tal-baħar</l-m> barrani, selvaġġ, li mhux biss kapaċi jwaqqgħalhom <l-m>il-kastell</l-m> imma wkoll tana <l-m>l-istess</l-m> ramel li bih qed nibnu. Nibża’<span class="pullsemi">,</span> xi kultant, li lil Dun Karm (u <l-m>s-sunetti</l-m> tiegħu) armejnieh <l-m>il-baħar</l-m> kmieni wisq, u miegħu dawk <l-m>il-barranin</l-m> kollha li tawh <l-m>l-arja</l-m> taħt <l-m>l-ilma</l-m>. <l-m>Il-ħsieb</l-m> elevat, astratt, u raffinat (ċjoè, <l-m>il-ħsieb</l-m> mhux <em>selvaġġ</em>, <l-m>il-ħsieb</l-m> <em>mans</em> u <em>nadif</em>) jaf joħnoq ukoll. M’hemmx għalfejn niktbu sunetti — Bajada kitbet biss tnejn, “sbieħ <l-m>il-jum</l-m>” u “lejliet <l-m>l-erwieħ</l-m>” (u <l-m>dit-tieni</l-m> waħda probabbli lanqas hi sunett, fuq kollox) — imma għandna bżonn <l-m>il-mużika</l-m> eterna tagħhom.</p>
<p>Naħseb dan kollu li għedt huwa kanzunetta ta’ mħabba ddedikata <l-m>lill-persjani</l-m>.</p>
<p>Għalaqt <l-m>il-persjani</l-m> tad-dar u ħallejt <l-m>il-Malti</l-m> warajja. Infittex dari <l-m>fl-eżilju</l-m>, <l-m>fil-wens</l-m> barrani <l-m>tal-barrani</l-m>. Inkompli nsib ilsieni <l-m>fis-selvaġġ</l-m>. Dan nagħmlu <l-m>bil-ferħ</l-m>. Dan nagħmlu <l-m>bin-niket</l-m>. Inħalli <l-m>l-Malti</l-m> f’idejn min jaf iħobbu, f’idejn min jaf iwarrdu, bħal Jasmine Bajada. <l-m>Il-poeżiji</l-m> tagħha huma poeżiji li nista’ naqra ’l ommi u li bihom nagħtiha sens ta’ kburija <l-m>fil-lingwa</l-m> tagħha. Hija poeżija li ttiegħem <l-m>il-lingwa</l-m>, ma tibżax minnha, ma tqaċċathiex ’l hemm jew tagħlaqha fiċ-ċella <l-m>tal-ħsieb-sovran</l-m>. Hija poeżija li ommi tifhem, poeżija li tifhem ’l <l-m>ommi <span class="end-dot">.</span></l-m></p>
						</section>
					
				
				
				
					<section id="endnote" class="body-text">
						<p>“Ode on Melancholy” ta’ John Keats hawnhekk ħadtha minn <a href="https://search.worldcat.org/title/959403122">Complete Poetry and Selected Prose of Keats</a>, Harold Edgar Briggs, editur, ippubblikat minn Modern Library <l-m>fl-1967</l-m>, <l-m>it-tieni</l-m> edizzjoni. <l-m>Il-bqija</l-m> tar-referenzi <l-m>għall-poeżija</l-m> ta’ Keats kollha meħudin minn <l-m>dil-edizzjoni</l-m>. William Wordsworth jitkellem dwar <l-m>il-poeżija</l-m> orbikulari f’ittra lil Alexander Dyce, 1833. Qed jitkellem fuq <l-m>il-fehma</l-m> tiegħu <l-m>tas-sunetti</l-m> wara li ħa <l-m>r-riedni</l-m> minn Coleridge. Jien noħodha minn <a href="https://search.worldcat.org/title/952555034">The Letters of William and Dorothy Wordsworth: The Later Years, E. de Sélincourt</a>, editur, pubblikazzjoni Clarendon Press 1939. <l-m>Il-kwotazzjoni</l-m> minn “Fancy” hija meħuda <l-m>mit-traduzzjoni</l-m> tal-1988 ta’ Charles Dalli (“<l-m>Il-Ħajra</l-m>”) li dehret f’<a href="https://www.um.edu.mt/library/oar/bitstream/123456789/35474/1/Keats%20ir-ruzinjol%20fuq%20l-ghatba%20tat-tmiem.pdf">“Keats: <l-m>Ir-rużinjol</l-m> fuq <l-m>l-għatba</l-m> tat-tmiem”</a>, Leħen <l-m>il-Malti</l-m> 23, 1989. Sa fejn naf jien, din hija <l-m>l-unika</l-m> traduzzjoni ta’ Keats <l-m>bil-Malti</l-m>. Hemm mhux ħażin poeżiji ta’ Keats fuq Leigh Hunt, bħal pereżempju “Sonnet on Receiving a Laurel Crown from Leigh Hunt”<span class="pull">,</span> “Dedication to Leigh Hunt, Esq.<span class="pullsemi">”</span><span class="pull">,</span> jew “On Leigh <l-m>Hunt’s</l-m> Poem ‘The Story of Rimini’”<span class="pull">.</span> Kellhom ħbiberija ħelwa, <l-m>dat-tnejn</l-m>, u waħda <l-m>mill-iktar</l-m> relazzjonijiet importanti għal Keats, apparti Fanny Brawne, u forsi ħutu. <l-m>Il-kwotazzjoni</l-m> ta’ Stephen Regan ħadtha minn <a href="https://search.worldcat.org/title/1055264992">The Sonnet</a>, pubblikazzjoni Oxford University Press 2019. <l-m>Il-kwotazzjoni</l-m> “Minion of grandeur! think you he did wait? ...<span class="pullsemi">”</span> ħadtha minn “Written on the Day that Mr. Leigh Hunt Left Prison” ta’ Keats. Keats jitkellem dwar <l-m>il-kapaċità</l-m> negattiva f’ittra lil ħutu George u Tom, Diċembru 1817. <a href="https://search.worldcat.org/title/889948280">The Letters of John Keats</a>, Maurice Buxton Forman, editur, pubblikazzjoni Cambridge University Press 2011. Hija interessanti, le, li <l-m>l-kelma</l-m> Misteri kitibha <l-m>bil-kapitali</l-m>? Rigward <l-m>l-ataraxia</l-m> ara <a href="https://search.worldcat.org/title/862302380">Outlines of Scepticism</a> ta’ Sextus Empiricus, Julia Annas u Jonathan Barnes, edituri, Cambridge University Press 2007. <l-m>Il-kwotazzjoni</l-m> ta’ Samuel Taylor Coleridge ħadtha <l-m>mill-entrata</l-m> tas-16 ta’ April 1834 minn “Table Talk” f’Coleridge in Malta and Siciliy ta’ Donald Sultana, Barnes &amp; Noble 1969. Jules Verne jitkellem dwar Malta f’Mathias Sandorf — Voyages Extraordinaires, “Troisième Partie: V — Malte”<span class="pull">.</span> Dwar “<l-m>il-ħoss</l-m> sensibbli” ta’ Robert Frost, qrajt <a href="https://www.jstor.org/stable/2919660">“Robert Frost and the Sound of Sense”</a> ta’ Robert S. Nedwick f’American Literature, Duke University Press 1937. “Autumn Refrain” ta’ Wallace Stevens ħadtha minn <a href="https://search.worldcat.org/title/21389219">The Collected Poems of Wallace Stevens</a>, pubblikazzjoni Vintage 1982. Lil Ġorġ Zammit dwar <l-m>it-tradizzjoni</l-m> u <l-m>l-innovazzjoni</l-m> qrajtu f’<a href="https://search.worldcat.org/title/trifolium-poeziji-bil-malti-bl-ingliz-u-bit-taljan-u-poeziji-maqlubin-ghall-malti/oclc/220906237">Trifolium: Poeżiji <l-m>bil-Malti</l-m>, <l-m>bl-Ingliż</l-m> u <l-m>bit-Taljan</l-m> u Poeżiji Maqlubin <l-m>għall-Malti</l-m></a>, pubblikazzjoni <l-m>tal-awtur</l-m> stess, 1973.</p>
					</section>
				
			</section>
			<section id="grid-max-panel-left-bottom">
				
				<aside id="publication-history">
					<p>Dan <l-m>ix-xogħol</l-m> ġie ppubblikat <l-m>għall-ewwel</l-m> darba <l-m>fit-8</l-m> ta’ April 2024, f’dan <l-m>il-ġurnal</l-m>.</p>
				</aside>
			</section>
			<section id="grid-max-panel-right-bottom">
				
				
				
				
					<aside id="letters-solicit">
						<p>Iktbilna dwar dan ix-xogħol fuq <l-m>l-indirizz</l-m> <a href="mailto:ittri@aphroconfuso.mt?subject=Persjani ta’ Aaron Aquilina" class="outline">ittri@aphroconfuso.mt</a>. Jekk jogħġbok inkludi ismek u fejn toqgħod. Kontribuzzjonijiet anonimi ma jiġux ikkunsidrati.</p>
					</aside>
				
			</section>
		</div>
		
	</article>
	<aside class="promos-container" data-track-content data-content-name="Promos tal-qiegħ" data-content-piece="Persjani">
		
		
		
		<ul class="promo-list">
	
	
		

<li >
	<a class="promo  jannar promo-poezija story-38" href="/antoine-cassar-is-solitudni-tal-fotografu/" onclick="analytics(['trackEvent', 'Promo', 'minn: Persjani', 'għal: Is-Solitudni tal-Fotografu', 1]);">
		<header>
	<ul>
	
		<li class="header-label">Jannar 2024</li>
	
	
	</ul>
	
		<h1>
			Is-Solitudni <l-m>tal-Fotografu</l-m>
			
		</h1>
	
	
<h2>
	
	
		
		
			
				
					<span class="author">Antoine Cassar</span>
</h2>

	
</header>

		<div class="body-text poetry">
			
				<p>Hawn xbin, trid kafè?<br/>Minn ġol-džezva<br/>jissawwab il-meraq ġamri<br/>li ’l-qalb dalwaqt iġibha <br/>ġunġliena mġenġla.<br/><br/>Deħlin u ħerġin <br/>ħbieb u sangisugi,<br/>sangisugi u ħbieb. <br/>Min ġej għal daħqa mqaħqħa<br/>u għabra għerf,<br/>min ġej ilaqqat qatra<br/>mit-tlellix t’ismu,<br/>min ġej jippoża<br/>bil-ħnejjiet bil-ħbub bil-ħotob b’kollox<br/>għal kjaroskur fil-ġelatina<br/>tal-melħ fiddien.<br/><br/>Ħajduk tal-ktieb,<br/>partiżan tad-dadaiżmu,<br/>kewkba ħamra tal-kamera<br/>u tal-kamra skura — <br/>il-ġinni tal-istanjata<br/>jaf itella’ fil-wiċċ<br/>sal-iċken farka dija<br/>mistoħbija f’kull ruħ.<br/><br/>Ftit jew ħadd<br/>ma jobsor però<br/>li wara l-lenti<br/>fejn l-iktar li jħossu<br/>dilettant u battal.<br/>Iktar ma jiżvoga,<br/>iktar ma jiffoka<br/>u jkejjel il-waqt<br/>li jniżżel iż-żewġ terzi ta’ werrej<br/>għal fuq il-buttuna,<br/>iktar ikompli jagħfas<br/>id-diqa mtaħħta ta’ ġo fih.</p>
			
		</div>
		
	</a>
</li>

	
		

<li >
	<a class="promo  marzu promo-storja story-43" href="/davinia-hamilton-likantropi/" onclick="analytics(['trackEvent', 'Promo', 'minn: Persjani', 'għal: Likantropi', 2]);">
		<header>
	<ul>
	
		<li class="header-label">Marzu 2024</li>
	
	
	</ul>
	
		<h1>
			Likantropi
			
		</h1>
	
	
<h2>
	
	
		
		
			
				
					<span class="author">Davinia Hamilton</span>
</h2>

	
</header>

		<div class="body-text">
			
				<p>Kull fejn tħares tara kurċifiss: Kristu <l-m>tal-ġibs</l-m> fl-agunija divina. Fuq <l-m>il-ħitan</l-m> hemm inkwatri <l-m>bir-ritratti</l-m> tal-uċuħ imwerwra <l-m>tal-bniet</l-m> li ġew qabilna. <l-m>Is-sorijiet</l-m> għaddejjin <l-m>bit-tonka</l-m> u <l-m>l-velu</l-m> iswed qishom fuq wiċċ <l-m>l-ilma</l-m>. Insejħulhom “The Sisterhood”<span class="pull">,</span> imma mhux f’wiċċhom. Diffiċli taqta’ kemm għandhom żmien; diffiċli tqishom bħala nisa, bħal ommijietna u <l-m>z-zijiet</l-m> li jagħmlu <l-m>l-lipstick</l-m> u <l-m>l-powder</l-m> u <l-m>l-fwieħa</l-m>. Hemm minnhom iktar henjin; hemm min jitkerrah u jirrabja. Kultant, tisparixxi xi waħda minnhom. Tmut, jew tiġi trasferita. <l-m>Is-soru</l-m> li kienet tgħallimna <l-m>l-Franċiż</l-m> sparixxiet u bla kliem ġiet oħra flokha. Hemm qlajjiet li spiċċat <l-m>il-manikomju</l-m>, jew li sabet wieħed. Dawn <l-m>l-istejjer</l-m> it-tnejn affaxxinanti u nemmnuhom. Għassa <l-m>mal-kuritur</l-m> hemm statwa kbira ta’ <l-m>Sant’Anjeże</l-m>, għajnejha kannella jħarsu ’l fuq, b’girlanda fjuri ma’ rasha. Liebsa <l-m>l-abjad</l-m> u xalla turkważ fuq spallejha, kollha <l-m>tal-ġibs</l-m>, kull tikmixa u kull tinja ffurmata <l-m>bir-reqqa</l-m>. F’idha <l-m>l-leminija</l-m> qed iżżomm palma, u <l-m>bl-id</l-m> l-oħra terfa’ ħaruf żgħir. Tidher dħulija, qisha setgħet kienet waħda minna. <l-m>Fil-klassi</l-m> hawn <l-m>il-bard</l-m>. <l-m>It-twieqi</l-m> ilhom miftuħin <l-m>il-lejl</l-m> kollu biex tiċċirkola <l-m>l-arja</l-m> li kuljum tisfieq <l-m>bl-irwejjaħ</l-m> t’iġsma adolexxenti: għaraq, demm, deodorant u xampù. Inpoġġu tnejn tnejn fuq imwejjed li ilhom hemm minn żmien żemżem. <l-m>L-injam</l-m> miksi b’deċennji ta’ marki. Jien u Alice nisperaw dejjem li ma jifirduniex. Qegħdin tletin f’<l-m>dil-klassi</l-m>. Ilna flimkien mindu kellna erba’ snin, tlajna flimkien. Lil <l-m>dax-xebbiet</l-m> inħobbhom daqskemm nobgħodhom.</p>
			
		</div>
		
	</a>
</li>

	
		

<li >
	<a class="promo  novembru promo-poezija story-29" href="/leslie-vassallo-wirja/" onclick="analytics(['trackEvent', 'Promo', 'minn: Persjani', 'għal: Wirja', 3]);">
		<header>
	<ul>
	
		<li class="header-label">Novembru 2023</li>
	
	
	</ul>
	
		<h1>
			Wirja
			
		</h1>
	
	
<h2>
	
	
		
		
			
				
					<span class="author">Leslie Vassallo</span>
</h2>

	
</header>

		<div class="body-text poetry">
			
				<p>Immorru, ukoll, minn labirint toroq,<br/>għal wirja ta’ pitturi, statwi — <br/>Qlugħ bojod f’ċpar ilwien jinbarmu;<br/>swaba’ mwieġ deħlin fuq xatt mitluq:<br/>U nofs dawra qaddisin martri<br/>b’qillet ġrajjiethom f’idejhom, f’ħarsithom.<br/>Mal-ħitan stqarrija safra trombi, platti, tnabar — <br/><br/>Minn fuq swar il-belt għajnejn għassiesa:<br/>Imma aħna ngħaddu maġenb għorof li jafuna,<br/>barumbara tiġġarraf tbarqam tifkira,<br/>ġieri jilwi mill-blat, loġġa tittawwal;<br/>għajn moħbija f’wied ħemda, palma f’dagħbien,<br/>razzett jidwi daħka mit-twieqi, qasab iħaxwex riħ.<br/>Żewġ nagħġiet joħorġu, iwieġbu għal leħinna.<br/></p>
			
		</div>
		
	</a>
</li>

	
</ul>

	</aside>
	<script>
		audioUrls = { "songs": [] };
		author = "Aaron Aquilina" || null;
		collections = "" || null;
		issueMonth = "april" || null;
		issueMonthYear = "april-2024" || null;
		podcastUrl = null;
		reportingTitle = "Persjani" || null;
		sequenceEpisodeNumber = null;
		sequenceEpisodeTitle = null;
		storyId = "56" || null;
		storyType = "Esej" || null;
		pageTitle = "Persjani" || null;
		translator = null;
		wordcount = 4490 || null;
	</script>
	

			</main>
		</div>
		<div id="bottom-wrapper">
			<img id="deco" role="none" src="/img/deco-100.svg" alt="Dekorazzjoni art-nouveau" />
			
				<div id="newsletter-container-bottom" class="newsletter-container">
					<section id="form" data-track-content data-content-name="Homepage" data-content-piece="formola">
						<iframe src="https://newsletter.aphroconfuso.mt/subscription/form" scrolling="no" title="Abbona fin-newsletter"></iframe>
					</section>
				</div>
			
			<footer data-track-content data-content-name="Footer" data-content-piece="aaron-aquilina-persjani">
	<nav class="footer-content">
		<menu id="housekeeping">
			<li class="header">Dwarna</li>
			<li><a href="/kolofon/">Kolofon</a></li>
			<li><a href="/proċess-editorjali/">Proċess</a></li>
			<li><a href="/gwida-tal-istil/">Gwida tal-istil</a></li>
			<li><a href="/cookies/">Cookies</a></li>
			<li><a href="/privatezza/">Privatezza</a></li>
			<li><a href="/aċċessibbiltà/">Aċċessibbiltà</a></li>
			<li><a href="/podcast/">Podcast</a></li>
			<li><a href="/newsletter/">Newsletter</a></li>
			<li class="hide-tablet"><a href="/drittijiet/">Drittijiet</a></li>
		</menu>
		<menu id="media">
			<li class="header">Midja</li>
			<li><a href="/ar/" class="arabic">العربية</a></li>
			<li><a href="/ca/">Català</a></li>
			<li><a href="/de/">Deutsch</a></li>
			<li><a href="/en/">English</a></li>
			<li><a href="/es/">Español</a></li>
			<li><a href="/fr/">Français</a></li>
			<li><a href="/it/">Italiano</a></li>
			<li><a href="/nl/">Nederlands</a></li>
			<li class="hide-tablet"><a href="/ro/">Română</a></li>
		</menu>
		<menu id="socials">
			<li class="header">Segwina</li>
			<li><a href="https://facebook.com/aphroconfuso">Facebook</a></li>
			<li><a href="https://instagram.com/aphroconfuso">Instagram</a></li>
			<li><a href="https://twitter.com/aphroconfuso">Twitter</a></li>
			<li><a href="https://mastodon.world/@aphroconfuso" rel="me">Mastodon</a></li>
			<li><a href="https://youtube.com/@aphroconfuso">Youtube</a></li>
			<li><a href="https://open.spotify.com/user/31rly4s75gfxs6li6bcxc5bqlgza">Spotify</a></li>
		</menu>
		<menu id="podcast">
			<li class="header">Podcast</li>
			<li><a href="https://podcasts.apple.com/us/podcast/aphroconfuso/id1686567243">Apple</a></li>
			<li><a href="https://www.audible.co.uk/pd/Aphroconfuso-Podcast/B0C3WHLZRB">Audible</a></li>
			<li><a href="https://podcasts.google.com/feed/aHR0cHM6Ly9mZWVkcy5hY2FzdC5jb20vcHVibGljL3Nob3dzL2FwaHJvY29uZnVzbw">Google</a></li>
			<li><a href="https://pca.st/podcast/af8c44c0-c823-013b-f432-0acc26574db2">Pocket Casts</a></li>
			<li><a href="https://feeds.acast.com/public/shows/aphroconfuso">RSS feed</a></li>
			<li><a href="https://open.spotify.com/show/75Lt3UMvC1jE15SGrNFMww">Spotify</a></li>
		</menu>
		<div id="logotype-container">
			<a href="/"><img src="/img/logotype.svg" class="logotype" alt="logo: Aphroconfuso" /></a>
		</div>
		<div id="email"><a href="mailto:l-edituri@aphroconfuso.mt" class="email">l-edituri@aphroconfuso.mt</a></div>
		<div id="copyright"><a href="/drittijiet/" class="copyright">&copy; 2023-2024 Aphroconfuso et al</a></div>
		<div id="qrcode"><img src="/img/qr/aaron-aquilina-persjani.png" width="180" height="180" alt="QR code" /></div>
		<div id="url">https://aphroconfuso.mt/aaron-aquilina-persjani/</div>
	</nav>
</footer>

		</div>
		<aside id="scroll-tools" class="monthly-outlined">
			<p><span id="progress"><!-- --></span></p>
		</aside>
	</body>
</html>
