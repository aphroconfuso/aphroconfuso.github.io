<!doctype html>
<html lang="mt" translate="no">

	<head>
		<title>Noah Fabri: Ħsieb il-Ħamiema · Aphroconfuso</title>
		<meta content="black" name="apple-mobile-web-app-status-bar-style">
		<meta content="Ġurnal letterarju." name="description">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta http-equiv="Content-Type" content="text/html;charset=UTF-8">
		<meta name="msapplication-TileColor" content="#da532c">
		<meta name="theme-color" content="#f9f9f6">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json">
		<link rel="mask-icon" href="/img/icons/safari-pinned-tab.svg" color="#5bbad5">
		<!-- DOWNLOAD FONTS!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!!! -->
		<link rel="preconnect" href="https://fonts.googleapis.com">
		<link rel="preconnect" href="https://fonts.gstatic.com" crossorigin>
		<link href="https://fonts.googleapis.com/css2?family=Alegreya+SC:ital,wght@0,400;0,500;0,700;0,800;0,900;1,400;1,500;1,700;1,800;1,900&family=Alegreya+Sans+SC:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya+Sans:ital,wght@0,100;0,300;0,400;0,500;0,700;0,800;0,900;1,100;1,300;1,400;1,500;1,700;1,800;1,900&family=Alegreya:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&family=Cinzel+Decorative:wght@400;700;900&family=Cinzel:wght@400;500;600;700;800;900&family=Fira+Sans+Condensed:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Fira+Sans+Extra+Condensed:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Fira+Sans:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Noto+Naskh+Arabic&family=Sofia+Sans+Semi+Condensed:ital,wght@0,100;0,200;0,300;0,400;0,500;0,600;0,700;0,800;0,900;1,100;1,200;1,300;1,400;1,500;1,600;1,700;1,800;1,900&family=Vollkorn:ital,wght@0,400;0,500;0,600;0,700;0,800;0,900;1,400;1,500;1,600;1,700;1,800;1,900&display=swap" rel="stylesheet">

		<link rel="stylesheet" href="/css/style-db4debbf.css">
		<script src="/js/script-1.js" defer></script>
		<script>
			var _paq = window._paq = window._paq || [];
			_paq.push(['trackPageView']);
			_paq.push(['enableLinkTracking']);
			(function () {
				var u = "//analitika.aphroconfuso.mt/";
				_paq.push(['setTrackerUrl', u + 'matomo.php']);
				_paq.push(['setSiteId', '1']);
				var d = document, g = d.createElement('script'), s = d.getElementsByTagName('script')[0];
				g.async = true; g.src = u + 'matomo.js'; s.parentNode.insertBefore(g, s);
			})();
		</script>
	</head>
	<body class="show-nav story">
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<a id="logo-container" href="/"><img src="/img/logo-4C4845.svg" id="logo" alt="logo: Aphroconfuso" /></a>
				<input id="menu-toggle" type="checkbox" />
				<label class='menu-button-container' for="menu-toggle">
					<div class='menu-button'></div>
				</label>
				<menu>
					<li><a href="/appuntamenti">Appuntamenti</a></li>
					<li><a href="/kontributuri">Kontributuri</a></li>
					<li><a href="/dwarna">Dwarna</a></li>
					<li class="hide-laptop">&nbsp;</li>
					<li><a href="/newsletter">Newsletter</a></li>
					<li><a href="/podcast">Podcast</a></li>
					<li><a href="/bookmarks">Bookmarks</a></li>
					<li id="text-size-adjust" class="hide-laptop"><a href="#">a</a><a href="#">a</a><a href="#">a</a><a href="#">a</a><a href="#">a</a></li>
				</menu>
			</nav>
			<main id="skipto">
				

<article class="gunju-2023">
	<header>
		<h3><a href="/ġunju-2023/">Ġunju 2023</a></h5>
		<h1>Ħsieb il-Ħamiema</h1>
		<h2>
			
				<a href="/noah-fabri">Noah Fabri</a>
			
		</h2>
	</header>
	<div class="container">
		<section class="grid-max-panel-left-top">
			
			
		</section>
		<section class="grid-max-panel-right-top">
			
		</section>
		<div class="grid-body">
			
			
				<section id="body-text" class="body-text">
					<p><span class="initial"><span class="dropcap drop-F">F</span>aqqgħet</span>&nbsp; <u>bħall-qniepen</u> <u>tal-knisja</u> <u>t-twerżiqa</u> ta’ sajjetta <u>tas-sirena</u> <u>tal-pulizija</u>. </p>
<p>Maimouna kienet ilha tliet snin taħdem <u>fil-ħanut</u> ħdejn <u>il-pont</u> li jaqsam <u>il-Ħamrun</u> u <u>l-Marsa</u>. Kienet taf kull rokna u xkaffa, kull loġika organizzatorja, u kull bidla li kienet saret fuq <u>il-post</u>. <u>L-irwejjaħ</u> <u>tal-ħitan</u> ma baqgħetx ixxommhom, <u>ix-xufiera</u> li kienu jġibu <u>l-konsenji</u> saret tafhom sew, <u>il-klijenti</u>, sintendi, saru qishom <u>tal-familja</u>, qalb <u>it-tibdil</u> u <u>ċ-ċaqliq</u> <u>tan-nies</u>, u <u>l-kollegi</u> waslu u telqu <u>bħall-għasafar</u> <u>tal-passa</u>. Xorta rnexxielha żżomm ċertu distanza mentali <u>mill-imgħallem</u> u <u>l-ħajja</u> <u>tal-ħanut</u>; minkejja li kienet tħobb taħdem, dan <u>l-aħħar</u> <u>l-idea</u> <u>tax-xogħol</u> innifisha kienet qed taraha velenu <u>tal-moħħ</u>.</p>
<p>Maimouna kienet <u>l-unika</u> impjegata <u>full-time</u> <u>tal-ħanut</u>, imma <u>l-imgħallem</u> dejjem kien jimpjega lil xi ħadd għal ftit sigħat <u>fil-ġimgħa</u> biex jagħti nofstanhar off lil Maimouna, peress li kienet tidħollu <u>s-Sibt</u> ukoll. Bħalissa <u>l-kollega</u> tagħha kienet tfajla ta’ <u>dsatax-il</u> sena, tiġi minn ġara <u>tal-imgħallem</u>, u li, kif fehmet Maimouna, kienet toqgħod <u>il-Marsa</u> wara <u>l-iskola</u>, m’ommha. Maimouna kienet tammira <u>l-kunfidenza</u> u <u>l-preżenza</u> tagħha tiddomina <u>l-ispazju</u> <u>tal-ħanut</u>; leħinha jgħajjat kien jippenetra kull rokna. Kienet tqatta’ ġurnata ċċempel lil sħabha u xorta tlaħħaq tagħmel xogħolha sew. <u>Il-ħanut</u> qatt ma seta’ jsib mument kwiet meta kien ikun hemm hi, iddur bla paċenzja, <u>bil-leggings</u> griżi u <u>l-flokk</u> iswed jaqbel ma’ xagħarha. Ħarsitha kont tistħajjilha dejjem qed tmerik, imma <u>fl-istess</u> ħin, xħin tkellimha, <u>il-fattizzi</u> kienu jingħafsu, donnok qed tħawdilha <u>s-sistema</u> li kellha f’moħħha ta’ kif kellhom jaħdmu <u>l-affarijiet</u>. Meta Amy kienet tidħol tibdlilha <u>x-shift</u>, Maimouna kienet issib ruħha tiċċassa lejn <u>ix-xedaq</u> twil <u>bl-għadam</u> dritt fuq <u>il-geddum</u> ċatt. Wiċċha, irqiq u daqsxejn imżelleġ <u>bil-fdalijiet</u> <u>tal-ponot</u> <u>taż-żgħożija</u>, kienet taħbih wara nuċċali oħxon.</p>
<p>Bħalissa Maimouna kienet qed tippakkja <u>l-basket</u> biex titlaq. <u>Bħal-lum</u> kienet titlaq daqsxejn kmieni <u>mill-ħanut</u>, tiġbor <u>mill-iskola</u> lil Gabrielle, <u>it-tifla</u> ta’ ħabibitha, u teħodha għal logħba futbol qabel ma jerħulha lejn <u>id-dar</u>. Amy kienet diġà bdiet <u>ix-shift</u>; kienet fuq wara <u>tal-ħanut</u> tibgħat messaġġ lil xi ħadd. Daħal wieħed b’pakkett ilma, ra <u>x-xbieha</u> ta’ Amy qalb <u>l-ixkafef</u> fuq wara, u qalilha, “Ej. Ejja.<span class="pullsemi">”</span></p>
<p>Daret sparata lejh. “U ħaqq Alla għadni dieħla, qed nibgħat! Ejja? <u>X’jiġifieri</u>, ejja? Ħaqq għoxx <u>il-Madonna</u>, mela hekk tkellimhom <u>in-nies</u>? Ejja, ħa ngħidlek jien ejja&hairsp;—&hairsp;ħa, ħudu, tqażżiżlix għoxxi. <u>L-ieħor</u>, ġej <u>bl-ejja</u> ’l hawn! Ħa, ħudhom; ħaqq Alla żommhom; itlaqli ’l hemm! Ċaw. Qażżiżtli għoxxi, ’qas ilu sentejn għandi u qażżiżthuli. Ħudhom, itlaq ’l hemm!” Sabbtet <u>il-cash</u> u xenglet rasha. <u>It-tentufiet</u> joqomsu <u>mil-lixxatura</u> bexbxu <u>fid-dawl</u> bajdani, u Maimouna dendlet <u>il-basket</u> vjola ma’ spallitha, daqsxejn mifxula, avolja kienet drat <u>id-dagħdigħat</u> ta’ Amy. Fuq kollox, f’dan <u>il-każ</u>, kellha raġun. <u>Ir-raġel</u> kien prova jdeffes xi kelma imma <u>l-monologu</u> ta’ Amy ma tahx nifs.</p>
<p class="break"><span class="initial"><span class="dropcap drop-X">X</span>i</span>&nbsp; siegħa wara, <u>biż-żerniq</u> kmieni ta’ Marzu jlebleb <u>il-blu</u> fuq kull wiċċ, Maimouna u <u>ċ-ċkejkna</u> Gabrielle kienu mixjin lejn <u>id-dar</u>, jiċċelebraw <u>ir-rebħa</u> glorjuża ta’ dakinhar waqt <u>il-logħob</u> <u>tal-futbol</u> ta’ nhar ta’ Ħamis.</p>
<p>Tifla ta’ xi għaxar snin għaddiet <u>bil-ġirja</u> b’xirja m’għand <u>il-ħanut</u> <u>tal-pjazza</u>, <u>it-toppu</u> jperper kontra <u>r-raġġi</u> <u>tax-xemx</u>. Ġappuniż b’xagħru sufi, qisu għadu kif ħaslu, qasam <u>it-triq</u> maġenb <u>il-pont</u>. <u>Mal-kantuniera</u> <u>l-oħra</u>, quddiem <u>il-ħsejjes</u> <u>tal-mużika</u> jfuru <u>mill-ħanut</u> daqs nitfa, <u>il-ġara</u> ta’ Maimouna mxiet <u>bit-tfal</u> <u>fil-pram</u>. Kellha libsa twila u pulita, griża, <u>tal-polyester</u>, kemxejn lasktuża, imqabbla ma’ ħiġab roża, b’handbag <u>tal-istess</u> kulur imdendel <u>mal-manku</u> <u>tal-pram</u>. Maimouna ppruvat tinkoraġġixxi lil Gabi ssellem <u>lit-tewmin</u>, imma Gabi kienet qed tiffoka fuq <u>il-frilli</u> ħerġin <u>mill-velu</u> oranġjo ta’ mara miexja <u>bl-iskossi</u> quddiem <u>l-għassa</u>. Sellmilha raġel twil b’wiċċu mkemmex, <u>it-turban</u> jaqbad <u>id-dawl</u> ta’ kmieni filgħaxija hu u jżomm id <u>it-tifla</u> tiegħu; Gabi u <u>t-tifla</u> eżaminaw lil xulxin minn naħa <u>għall-oħra</u> <u>tat-triq</u>, b’ħars suspettuż.</p>
<p>Minkejja <u>l-attività</u> tbaqbaq <u>fit-triq</u>, <u>dal-ħin</u> xorta kien jaqa’ <u>l-kwiet</u>, u stajt tisma’ sew <u>id-daħq</u> taħt <u>l-ilsien</u>; <u>il-waqfien</u> inħass donnu borma qed ittektek. <u>Il-bankijiet</u> kull kulur, jiffurmaw passaġġ lejn <u>il-ġnien</u>, assorbew <u>l-irwejjaħ</u> <u>tal-ikel</u> jinqela <u>fit-trakk</u> m’ogħla sular ipparkjat ħdejn <u>il-vann</u> <u>tal-ħaxix</u>, hekk kif <u>il-wiżżiet</u> bdew iqumu <u>min-nagħsa</u> u jfittxu <u>ż-żgħar</u> tagħhom.</p>
<p>Quddiem <u>l-Arsenal</u> Social Football Club, raġel <u>bil-qmis</u> iċċanġjata kien qed ilegleg <u>l-ilma</u> minn flixkun <u>taż-żewġ</u> litri, ipejjep bejn <u>il-boqqiet</u>. B’vuċi maħnuqa kellem lil sieħbu, irqiq imma b’wiċċu u spallejh mimlijin, liebes beritta <u>bil-marka</u> <u>tal-Gucci</u>, li wieġbu b’leħen ta’ flawt. <u>Fl-aħħar</u> ftit xhur, Maimouna kienet għaqqdet tim <u>tal-futbol</u> ma’ tliet nisa Eritreani u tfajjel Libjan. Dan <u>tal-aħħar</u> kien inzertahom darba minnhom, u pprefera jilgħab magħhom milli ma’ sieħbu. Gabi tgħidx kemm kienet saret tieħu gost tilgħab <u>bil-ballun</u> fuq <u>it-turf</u> artifiċjali. Maimouna ftakret f’wiċċ ħabibitha <u>l-Eritreana</u>; kellha suspett li <u>t-talija</u> kienet qed tinġibed lejha. Tant <u>l-aħjar</u>, għax minn dejjem ratha ħelwa, u jekk kellha ħila waħda Maimouna kienet li ma tiddejjaqx togħdos u tesperimenta b’avventuri ġodda, tmur fejn <u>l-emozzjonijiet</u> riduha tmur.</p>
<p>Tfaċċa <u>l-ħanut</u> ta’ Simon, u fuqu, <u>l-appartament</u> fejn kienu joqogħdu Maimouna, ħabibitha Nathalie, u <u>ż-żgħira</u>, <u>bil-ħitan</u> kulur <u>il-karamell</u> u <u>l-bieb</u> ileqq. Maimouna ħarset lejn Gabi tiċċassa lejn <u>l-art</u>; wissitha biex iżżomm ħarstha ’l fuq, imma Gabi kienet mitlufa teżamina <u>t-tazzi</u> <u>tal-karti</u> mgħaffġin, <u>il-qxur</u> <u>tal-mandolin</u>, <u>it-tissues</u> u <u>s-sigaretti</u> mormija, u <u>d-dbabar</u> <u>tal-ħara</u> <u>tal-ħamiem</u> ikaħħlu <u>l-weraq</u> nexfin <u>mal-bankina</u> mxaqqa. Maimouna reġgħet insistitilha biex tħares ’il fuq, ara dik <u>id-dar</u> <u>bil-pjanta</u> sabiħa <u>mal-faċċata</u>, u Gabi ħarset bla interess lejn <u>id-dar</u> <u>fil-kantuniera</u>, <u>in-naħa</u> <u>l-oħra</u> <u>tat-triq</u> <u>tal-appartament</u> tagħhom, tidher qisha dar rurali Franċiża b’żewġ siġriet jikbru ġo xulxin ixebilku <u>mal-faċċata</u>, ifewħu <u>l-ħitan</u> bojod <u>bil-fjuri</u> roża u sofor jistaħbew qalb <u>il-weraq</u>.</p>
<p>Quddiem <u>il-ħanut</u> ta’ Simon kien hemm żewġ kaxxi taċ-Cisk, u fihom irbombja <u>l-eku</u> <u>tal-konverżazzjoni</u> għand <u>il-mekkanik</u>. Raġel <u>bil-vuċi</u> ta’ mara kien qed iparla ma’ żewġ ħaddiema, <u>bil-flokkijiet</u> suwed u xi naqra daqna li bdiet tibjad, jaħslu BMW. Bejniethom intefgħet Eritreana, twila u mibnija, tixrob <u>il-kaf</u>è minn tazza <u>tal-karti</u> u tkompli <u>mal-oħrajn</u> <u>bit-Taljan</u>. <u>Fl-aħħar</u>, Maimouna u Gabi waslu <u>d-dar</u>.</p>
<p class="break"><span class="initial"><span class="dropcap drop-N">N</span>athalie</span>&nbsp; qabadha ġuħ ta’ bagħal <u>fl-aħħar</u> siegħa <u>tax-shift</u>, u qabdet <u>tal-linja</u> sparata <u>mill-Fgura</u> lura <u>għall-Marsa</u> biex tilħaq issaħħan <u>ir-ross</u> <u>tal-ġurnata</u> ta’ qabel. <u>Id-dlam</u> kristall kien diġà waqa’ meta niżlet <u>mill-istage</u> quddiem <u>il-ġnien</u> <u>bil-funtana</u> titmermer, qasmet <u>it-triq</u> <u>mal-lights</u> li jdumu seklu biex jaqilbu, u mxiet <u>mill-ġnejna</u> <u>tal-wiżż</u> sakemm waslet <u>id-dar</u>. Ħdejn <u>tal-ħaxix</u> laqtitha <u>r-riħa</u> ta’ ħobż maħruq; Simon, <u>il-proprjetarju</u>, kien qed ipejjep sigarett ma’ tnejn minn sħabu, waqt li <u>t-tifla</u> tiegħu ta’ seba’ snin qagħdet tesperimenta <u>bil-cash</u>. <u>Id-dawl</u> <u>tat-tubu</u> leqq fuq <u>il-laned</u> <u>tal-couscous</u> u <u>r-ross</u>, <u>tal-faqqiegħ</u>, <u>tal-egusi</u> lest, u <u>tal-pat</u>è <u>tal-karawett</u>, kollox jinnamra <u>mar-riħa</u> <u>tal-laħam</u> <u>tal-mogħoż</u> tfur <u>mill-freezer</u>. Nathalie ma sellmitlux; qabdet iċ-ċavetta <u>bil-keychain</u> ta’ Barney u telgħet <u>it-taraġ</u> umduż sakemm fetħet <u>il-bieb</u> <u>tat-tieni</u> sular. </p>
<p><u>It-tapit</u> <u>bid-drapp</u> oħxon kien ifewwaħ <u>id-dar</u> kollha <u>bir-riħa</u> ta’ stefanotis. Xħin daħlet u neħħiet <u>iż-żarbun</u> mingħajr ma tbaxxiet <u>mill-irkoppa</u>, Nathalie xegħlet <u>id-dawl</u> <u>tal-linfa</u> <u>l-antika</u>, dawl kafellatte li jħeddlek, u nnutat <u>il-gverta</u> mifruxa <u>mas-sufan</u> <u>l-antik</u> <u>tal-ġilda</u> quddiem <u>it-televixin</u>. <u>L-appartament</u> kien mimli tiżjin u memorji: <u>il-kotba</u> wieħed fuq <u>l-ieħor</u> kienu mxebilka <u>mal-ħajt</u>, ftit xkafef b’xi ġojjelli <u>tal-familja</u> kienu sparpaljati f’postijiet differenti, u <u>l-ġugarelli</u> <u>tat-tifla</u> kienu mifruxin ’l hemm u ’l hawn. Nathalie qabdet pupu <u>tal-Playmobil</u>, ta’ pulizija b’daħqa suspettuża fuq wiċċu, u ħallietu fuq <u>il-komodina</u> fejn kienu jżommu <u>l-kontijiet</u>.</p>
<p>Daħlet <u>fil-kċina</u> tleqq, <u>bir-riħa</u> <u>tal-iSgrassatore</u> li kienet tħobb tuża Maimouna kull darba wara li ssajjar għadha <u>fl-arja</u>, u għaddiet minn taħt <u>l-arkata</u> miksija <u>bl-injam</u> kulur iċ-ċikkulata. Fi skutella fuq <u>il-mejda</u>, mgħottija b’biċċa plastik taparsi gingam abjad u aħmar, poġġiet lumija u żewġ bananiet li kienet xtrat m’għand vann ħdejn <u>l-HSBC</u> fejn kienet taħdem. <u>Il-fatt</u> li kien għadu qed jidlam kmieni niggiżha daqsxejn; fetħet <u>il-friġġ</u> u sabet <u>il-pyrex</u> mimli ross u <u>z-zalza</u> taċ-ċanga li kienet ħawret <u>il-ġurnata</u> ta’ qabel, <u>il-Ħadd</u>, u tefgħethom <u>fil-microwave</u>.</p>
<p><u>Id-dawl</u> <u>tal-kċina</u> deher daqsxejn iktar safrani minn <u>tas-salott</u>, imma Nathalie kienet tippreferi tixgħel <u>il-lampa</u> ta’ fuq <u>il-mejda</u>, li kienet tkattar dawl iktar atmosferiku minn wara <u>l-ħġieġ</u> iddisinjat. <u>L-għamara</u> <u>fil-kċina</u> kienet <u>tal-injam</u> <u>tal-balluta</u>. Ħaslet <u>l-imgħarfa</u> <u>tal-plastik</u> li kienet ħadet <u>ix-xogħol</u> u tektkitha tnejn <u>mas-sink</u> <u>tal-metall</u>. <u>Il-kwiet</u> imtedd barra <u>t-tieqa</u> waqt li <u>r-riħa</u> <u>taz-zalza</u> mimlija tewm u dadi <u>tal-brodu</u> bdiet tfur <u>mill-microwave</u>. <u>Il-bott</u> <u>l-aħmar</u> <u>tal-melħ</u> kien <u>l-ikbar</u> kontenitur fuq <u>il-bank</u> <u>tal-kċina</u>; apparti minnu, Nathalie kienet iżżomm <u>il-kunserva</u>, <u>iz-zokkor</u> u <u>ż-żejt</u> fuq tray fuq <u>il-wiċċ</u> kulur <u>il-qoxra</u> ta’ fekruna.</p>
<p>Ħarġet għal nifs <u>fil-gallarija</u>; ressqet <u>il-purtiera</u> ta’ kontra <u>l-insetti</u>, u għalqet <u>il-horse</u> li kien qed jokkupa kważi <u>l-ispazju</u> kollu. Fuq siġġu <u>tal-baħar</u> kien hemm basket <u>tal-Lidl</u> mimli ħwejjeġ <u>għall-ħasil</u>: <u>il-magna</u> <u>tal-ħasil</u> kienet imrekkna f’kantuniera taħt xkaffa b’xi għodda tistaġna <u>fid-dawl</u> kafellatte u umduż, u sakemm ma kinitx xita kienu jħallu <u>l-ħwejjeġ</u> <u>għall-ħasla</u> <u>fil-gallarija</u>. Żewġ tankijiet ħodor <u>tal-gass</u> żgumbraw <u>il-katusa</u> <u>tad-drenaġġ</u> <u>fir-rokna</u>. <u>Il-madum</u> <u>tal-gallarija</u> kien impossibbli tnaddfu sew, u minħabba f’hekk Nathalie ma tantx kienet tqatta’ ħin hemm barra.</p>
<p>Daqq <u>il-microwave</u>; daħlet ġewwa <u>għar-riħa</u> tiftħilha mnifsejha u tfakkarha f’ommha, u eżatt qabel ma fetħet <u>il-bieba</u> ġieha mument ta’ ħlewwa ta’ qalb meta ddubitat <u>bis-serjetà</u> jekk <u>it-tifla</u> qattx kienet se tiltaqa’ ma’ nannitha.</p>
<p class="break"><span class="initial"><span class="dropcap drop-N">N</span>athalie</span>&nbsp; u Maimouna kienu ltaqgħu Ouagadougou meta kienu għadhom tfajliet. Missier Nathalie kien jaħdem <u>mal-gvern</u>, u hi trabbiet f’maisonette mdaqqas, <u>l-armarju</u> mimli porċellana, missierha jġib <u>il-ħelu</u> wara <u>x-xogħol</u> u ħutha jagħmlu <u>x-xogħol</u> <u>tal-iskola</u> waqt li hi taparsi tgħin lil ommha <u>fil-kċina</u> kulur <u>l-għeneb</u>. <u>L-imħabba</u> ta’ bejnha u bejn ommha kienet toħroġ iktar <u>fit-tisjir</u> milli <u>fil-kliem</u>.</p>
<p>Meta kienet żgħira, Nathalie xtaqet issir attriċi; kien jaffaxxinaha <u>ċ-ċinema</u>. Meta kienet bdiet titfarfar iffissat <u>fil-films</u> ta’ Djibril Diop Mambéty u Idrissa Ouédraogo, imbagħad <u>fil-films</u> Franċiżi. Imbagħad bdiet taqra <u>l-kotba</u> <u>tal-istudji</u> u <u>l-analiżi</u> kritika ċinematografika, li kienet issibhom jew użati jew fuq PDF. Bdiet tistudja <u>l-letteratura</u> Franċiża <u>l-università</u>, <u>bl-għan</u> li tibda taħdem u tinvolvi ruħha <u>fl-industrija</u> <u>tal-films</u> u <u>l-avvenimenti</u> kollha li kienu jsiru f’Ouagadougou. Kellha tibda u twaqqaf <u>il-kors</u> diversi drabi minħabba <u>l-inċertezza</u> politika <u>tal-ewwel</u> ftit snin <u>tad-deċennju</u> li għadda, sakemm <u>fl-aħħar</u> ma felħitx iktar u ddeċidiet li temigra. Sadanittant kienet saret ħbieb ma’ Maimouna, li kienet kienet marret tgħix Ouagadougou biex tmantni <u>l-familja</u> tagħha, u ddeċidew li jitilqu flimkien.</p>
<p>Maimouna twieldet <u>fil-Kosta</u> <u>tal-Ivorju</u> minn ġenituri Burkinabè. F’Abidjan familtha kellha ristorant, u wara <u>l-kolp</u> ta’ stat <u>tal-2002</u>, lejl minnhom xi ħadd tah <u>in-nar</u>; kellhom jerġgħu jirritornaw <u>il-Burkina</u> Faso u jibdew ħajjithom <u>mill-ġdid</u> <u>fil-villaġġ</u> <u>fit-Tramuntana</u> minn fejn kienu joriġinaw. <u>Il-komunità</u> <u>tal-villaġġ</u> ma tantx laqgħethom, bħalma ġara lil ħafna gruppi ta’ nies li ġew lura <u>mill-Kosta</u> <u>tal-Ivorju</u>; iżda xorta kienu sabu mod kif jieħdu sehem f’komunità magħquda u <u>fl-istess</u> ħin mimlija tensjonijiet. Ta’ <u>sittax-il</u> sena Maimouna telqet għal Ouagadougou, u <u>bl-għajnuna</u> ta’ xi ħbieb, bdiet tibni dar <u>fil-parti</u> <u>tal-belt</u> <u>non-loti</u>, fejn kulħadd kien jibni u jmantni <u>d-dar</u> tiegħu b’li jsib. Wara sentejn tipprova taqla’ xi ħaġa u tibda <u>l-proċess</u> biex <u>l-istat</u> jirrikonoxxilha <u>l-post</u>, tilfet darha f’serje ta’ skemi u soppa ta’ taħwid burokratiku li fiha daħlu dipartiment wara <u>l-ieħor</u> <u>tal-gvern</u>, <u>il-ġirien</u>, u xi kumpaniji privati.</p>
<p>Hi u Nathalie kienu saru ħbieb jitkellmu dwar <u>l-ikel</u> u <u>t-tisjir</u> <u>tal-ġenituri</u>, waħda m’ommha <u>fil-kċina</u> <u>l-vjola</u> u <u>l-oħra</u> ma’ missierha <u>fir-ristorant</u> mitluf. Wara li Maimouna tilfet <u>id-dar</u>, Nathalie laqgħetha għand ommha għal ftit xhur, sakemm <u>it-tnejn</u> li huma ddeċidew li jitilqu lejn Franza. Irnexxielhom jaqbdu ajruplan għal Pariġi ftit ġranet qabel <u>l-elezzjoni</u> li tilef Blaise Compaoré u li minħabba fiha missier Nathalie tilef xogħlu&hairsp;—&hairsp;sakemm reġa’ kiseb <u>il-kariga</u> xi sitt xhur wara, wara kelmtejn ma’ ministru ’l hemm u uffiċjal ’l hawn.</p>
<p>Qattgħu sena Pariġi, bilkemm ilaħħqu <u>mal-kera</u>. Nathalie bdiet relazzjoni ma’ artist <u>mill-Marokk</u>; dan kien beda negozju biex ibigħ <u>it-tejiet</u> li kien iħawwar hu <u>fil-qsari</u> <u>tal-gallarija</u> tiegħu fiha daqs żbiba. <u>Għall-ewwel</u> marru tajjeb, imbagħad, wara li kienet ilha tliet xhur tqila <u>bit-tifla</u>, qalilha li ma setax ikompli, u minkejja <u>l-ħlewwa</u> ta’ kliemu u <u>l-isforz</u> li għamel biex jispjega <u>l-emozzjonijiet</u> tiegħu, Nathalie ma setgħetx taħfirlu <u>l-biża</u>’ <u>mir-responsabbiltà</u> li kien urieha. Maimouna għenitha kemm setgħet lil Nathalie <u>fl-aħħar</u> xhur <u>tat-tqala</u>; Nathalie xtaqet trabbi <u>t-tifla</u> waħedha kważi bħala sfida lejn soċjetà li ratha toffri <u>l-impunità</u> <u>lill-irġiel</u> li jirnexxilhom jaħarbu minn dmirijiethom mingħajr ebda konsegwenza. F’dawk <u>ix-xhur</u> <u>iż-żewġt</u> iħbieb faqqsu <u>l-pjan</u> biex jinżlu Malta, fejn finanzjarjament żgur setgħu jaffordjaw ħajja aħjar. Issa kienu ilhom hawn sitt snin, daqs <u>it-tifla</u>, Gabrielle. Xi sentejn ilu <u>fl-aħħar</u> issetiljaw <u>fl-appartament</u> <u>tal-Marsa</u>. Nathalie kisbet ċertu stabbiltà <u>bix-xogħol</u> <u>il-bank</u>, u Maimouna b’li ssib.</p>
<p>Nathalie xegħlet <u>it-televixin</u> u qabbdet <u>il-laptop</u>; poġġiet fuq <u>is-sufan</u> li laqa’ <u>l-figura</u> pulita u mimlija tagħha, <u>bil-malji</u> miżbugħin vjola mdawrin ma’ rasha. Fittxet film biex tarah dik <u>il-lejla</u>, forsi <u>mat-tifla</u>. Ħasbet <u>fix-xita</u> li kienet għamlet <u>il-ġurnata</u> ta’ qabel, u ftakret f’<em>Les Parapluies de Cherbourg</em>. <u>It-tektik</u> <u>tal-qtar</u> <u>tal-ilma</u> <u>mat-tieqa</u> <u>tal-uffiċċju</u> fakkarha f’Pariġi għal mument maħlul. Ma kellhiex trawmi <u>mill-esperjenza</u> tagħha; kienet tirraġuna li <u>l-ħajja</u> hi li hi, u bħalissa kienet kuntenta, <u>bir-ross</u> u <u>z-zalza</u> fuq <u>il-platt</u> <u>tal-plastik</u> imtebba’ <u>bil-kaf</u>è, <u>bil-film</u> lest ħa jibda, u <u>bid-dawl</u> safrani <u>tal-kċina</u> jteftef <u>iż-żiffa</u> ta’ Marzu dieħla minn barra.</p>
<p class="break"><span class="initial"><span class="dropcap drop-M">M</span>a</span>&nbsp; tantx laħqet kielet meta, minn wara <u>l-bieb</u>, semgħet ġejjin <u>il-passi</u> <u>tal-ħamiema</u> tagħha, kif <u>dal-aħħar</u> bdiet issejħilha <u>lit-tifla</u>. Tbissmet xħin daħlu Maimouna u Gabi; <u>mill-ewwel</u> bdew jgħajtu, <u>it-tnejn</u> li huma, jirrakkuntawlha kif Gabi kienet tat xutt tajjeb u skurjatlu <u>lit-tifel</u>. Nathalie poġġiet <u>il-platt</u> fuq <u>is-sufan</u> u qabdet lil bintha, neħħitilha <u>ż-żarbun</u> u staqsietha riditx tbiddel waħedha llum, la kienet kbira biżżejjed biex tiskorja. Gabi għorkot imneħirha u xenglet rasha biex tfisser le, waqt li ħarset, makakka, f’għajnejn ommha. Maimouna offriet li tbiddlilha hi, imma Nathalie qaltilha tistrieħ u ssaħħan <u>l-ikel</u> għaliha nnifisha, waqt li hi u Gabi daħlu <u>fil-kamra</u> <u>tas-sodda</u>.</p>
<p>B’xagħarha qasir imqanfed fuq rasha, u għajnejha rqaq jaqblu ma’ xufftejha donnhom ta’ raġel, Maimouna daħlet <u>fil-kċina</u> u ħasset <u>l-għaraq</u> kiesaħ taħt <u>il-hoodie</u>. Xegħlet <u>il-geyser</u> <u>mill-plakka</u> fuq <u>il-magna</u> <u>tal-ħasil</u> u fetħet <u>il-friġġ</u> ħa tara <u>x’mirakli</u> ħa ssib. Ikkunsidrat tħawwad bajda mħabbta b’daqsxejn basal ħalli mhux dejjem tiddependi fuq <u>it-tisjir</u> ta’ ħabibitha, imma <u>r-riħa</u> togħrok <u>mal-kċina</u> ttantatha, u waqgħet <u>għar-ross</u> ta’ Nathalie. Ħadet nifs biex tiġi f’tagħha wara <u>t-tromba</u> ta’ entużjażmu <u>tat-tifla</u>; Maimouna kienet tiggustaha wisq, kaxxa ġenn. Waqfet ħamiema <u>fil-gallarija</u>, <u>bil-ġwienaħ</u> ifaqqgħu <u>bis-saħħa</u> <u>mal-wires</u> <u>tad-dawl</u>. Maimouna peċpċet għajnejha biex tħares lejn <u>is-salott</u> u <u>l-kastell</u> <u>tal-Playmobil</u> żarmat <u>fil-kantuniera</u>; <u>il-ġugarell</u> kienet tathulhom sidt <u>il-kera</u> meta kienet qed tiżbarazza <u>d-dar</u> fejn rabbiet <u>lit-tifel</u> tagħha.</p>
<p><u>L-appartament</u> kien jiswielhom seba’ mija u ħamsin <u>fix-xahar</u>, u <u>s’issa</u> darba biss kien għola <u>l-prezz</u>. Maimouna ħarset madwarha, tinnota <u>t-tifkiriet</u> u <u>l-irqajja</u>’ trab partikolari għalihom; kienet tispera li ma jiġri xejn li jġegħelhom jitilqu minn hawn. Hawnhekk kienet trabbiet Gabrielle u għaliha din kienet fortizza li ma setgħet tikkrolla qatt.</p>
<p>Xħin Maimouna daħlet <u>fis-salott</u> <u>bil-platt</u>, rat <u>il-film</u> imwaqqaf <u>fl-ewwel</u> minuta; ħarġu Gabi&hairsp;—&hairsp;<u>il-ħamiema</u> <u>ċ-ċkejkna</u>, <u>bil-piġama</u> ta’ Scooby Doo&hairsp;—&hairsp;u Nathalie, b’<u>t-shirt</u> twil, diġà lesta <u>għall-irqad</u>. Maimouna evitat li tħares lejn ħabibitha waqt li Nathalie bdiet <u>il-film</u>, reġgħet qabdet <u>il-platt</u> u staqsiet lil Maimouna dwar <u>il-ġurnata</u> tagħha. <u>Il-ħamiema</u> <u>bil-piġama</u> fetħet għajnejha kbar biex tassorbi <u>l-film</u>, u <u>fl-istess</u> mument <u>il-ħamiema</u> <u>bil-ġwienaħ</u> kbar taret <u>mill-gallarija</u>. Maimouna bdiet tirrakkonta.</p>
<p class="break"><span class="initial"><span class="dropcap drop-I">I</span><u>r-rebbiegħa</u></span>&nbsp; welldet inkwiet ġdid f’moħħ iċ-ċkejkna Gabrielle; <u>għall-ewwel</u> darba bdiet tagħraf <u>il-lingwi</u> differenti li trabbiet bihom. Qabel, mingħajr ma taħseb, kienet tuża <u>l-Malti</u> ma’ sħabha <u>tal-iskola</u>, u taħlita ta’ Mooré u Franċiż m’ommha u <u>z-zija</u> (kif kienet issejjaħ lil Maimouna). Issa kienet bdiet titħawwad, ma tafx b’liema lingwa ħa tindirizza <u>lin-nies</u> <u>tal-ħwienet</u>, għax Nathalie kienet bdiet tibgħatha tixtri. Meta xi ħadd ikellimha <u>bl-Ingliż</u> kienet tlaqlaq u tgedwed u tinħaraq. Bdiet tipprova tuża lingwa waħda għal sentenza waħda imma ndunat li kienet qed taħseb b’taħlita ta’ lingwi u ma’ kull kelma kienet tassoċja maġija sħiħa ta’ kreaturi. Pereżempju, <u>il-kelma</u> “siġra” kienet tistħajjilha anġlu ħelu b’xagħru lixx jixxeblek f’foresta; <u>il-kelma</u> “arbre” kienet ġgant poġġut fuq potty jipprova jaħra u ma jirnexxilux. Gabi ma riedet titlef ebda ħsieb <u>fit-traduzzjoni</u> meta tikkomunika. Imma aktar ma bdew jgħaddu <u>x-xhur</u>, aktar beda jiġri hekk, u <u>l-maġija</u> u <u>l-kreaturi</u> kollha mistoħbija wara kull kelma bdew jgħibulha.</p>
<p class="break"><span class="initial"><span class="dropcap drop-I">I</span><u>s-saqaf</u></span>&nbsp; <u>bil-pannelli</u> donnhom <u>tal-asbestos</u> kattar dawl kulur <u>il-begonja</u> tul <u>il-wisa</u>’ <u>tal-ħanut</u>. Mejju ġab miegħu żiffa friska, ittaffi <u>s-sħana</u> fuq <u>il-ġilda</u>. Maimouna ħaslet idejha <u>fis-sink</u> <u>iż-żgħir</u> <u>fir-rokna</u> wara gozz ħelu u cereal bars, u qattret <u>l-ilma</u>, <u>bil-ħoss</u> ta’ tanbur, fuq <u>l-istainless</u> steel imtebba’ iswed wara snin ta’ użu. Rasha ħassitha tqila xħin daret tkompli ssegwi <u>l-aħbarijiet</u>; kien għad fadlilha ħames sigħat xogħol, u għal xi raġuni llum <u>il-ħin</u> kien donnu qed idum wisq, jitkebbeb u jiġġebbed qalb <u>il-laned</u> <u>tal-polpa</u> u <u>tal-qlub</u> <u>tal-qaqoċċ</u>, jogħrok <u>il-pakketti</u> <u>tal-lewż</u> mitħun u <u>d-detergents</u>. <u>Fis-skiet</u> Maimouna ħasset <u>l-oġġetti</u> stivati fuq <u>l-ixkafef</u> jiġġudikawha u riedet theddidhom. Ħadet nifs&hairsp;—&hairsp;<u>il-ħedla</u> ta’ waranofsinhar kienet qed tagħmel biha. <u>Ir-riħa</u> <u>tal-essenza</u> <u>tal-lumi</u> baqgħet fuq subgħajha. Serrħet daharha <u>mal-ħajt</u>, taħt xkaffa Pocket Coffee, u ċċassat lejn <u>il-geġwiġija</u> ta’ kaxxi u fliexken <u>tal-ilma</u>. <u>L-għodwa</u> kienet tgħaddi malajr; <u>l-ixkafef</u> kienu jispiċċaw imħarbtin, kienet tgħid kelmtejn ma’ min jiġi ta’ kuljum, tittanta ’l xi raġel mingħajr ma tħallih jissuspetta, u terġa’ tistokkja; xi drabi kien jgħaddi <u>l-imgħallem</u> b’xi konsenja detergent, ikellem <u>lill-aġenti</u> <u>bil-katalgi</u> laminati u <u>l-biros</u> <u>fid-djarji</u>. Imbagħad, għal nofsinhar, kulħadd kien imur jiekol. Forsi jinżel xi ħadd għal xi bott kunserva li jkun nesa. Imma bejn <u>is-sagħtejn</u> u <u>l-erbgħa</u>, speċjalment f’<u>dis-sħana</u>, <u>fil-ħanut</u> kien jaqa’ <u>l-kwiet</u>.</p>
<p>F’dawn <u>is-sigħat</u> <u>tal-ħolm</u> Maimouna lanqas kien ikollha aptit taħseb. Madankollu, ċertu ideat kienu qed jiffurmaw ruħhom <u>mat-tgedwid</u> <u>tal-friġġ</u>, u <u>l-karozzi</u> jqaxxru <u>t-tyres</u> <u>mat-triq</u>, u <u>l-għajjat</u> joqmos bejn <u>il-palmi</u> u <u>l-ironmonger</u> <u>il-ġar</u>. Maimouna ntefgħet toħlom. Kienet saret taf li waħda <u>mill-ħbieb</u> <u>tal-futbol</u> kienet daħlet xufier <u>tal-linja</u>. <u>It-taħriġ</u> sabitu faċli, u <u>s-sigħat</u> ivarjaw kienu jaqblu <u>mal-istil</u> ta’ ħajja tagħha. Maimouna iktar u iktar bdiet titħajjar tidħol hi wkoll, imma xtaqet iżżomm <u>ir-rutina</u> ta’ filgħodu ħalli tkun tista’ tibqa’ tiekol ma’ Nathalie u tgħinha b’Gabrielle. <u>It-tnejn</u> li huma kienu jagħmluha <u>tal-omm</u> għaż-żgħira; meta waħda kellha bżonn tistrieħ, <u>l-oħra</u> kienet tieħu postha. Minn mindu kienet għadha tarbija kienu draw dan <u>il-metodu</u>, u kien serviehom biex <u>it-tnejn</u> ikunu jistgħu jibqgħu jiffukaw fuq <u>il-bżonnijiet</u> tagħhom infushom.</p>
<p>Ġieli Maimouna kien ibeżbiżha <u>l-ħsieb</u> li, aktar ma tikber <u>it-tifla</u>, aktar kienet se toqrob lejn ommha u inqas tagħti kas tagħha, imma rrispondiet lil moħħha li hekk kellu jkun. Hi u Nathalie kienu ilhom inseparabbli kważi għaxar snin; tant kienu jafu lil xulxin sew li setgħu jqattgħu <u>s-sigħat</u> bla ma jlissnu kelma, u xorta jkunu jafu <u>l-oħra</u> <u>x’qed</u> taħseb. Madankollu, Maimouna ħasset li <u>fl-aħħar</u> ftit xhur dan <u>is-silenzju</u> komdu kien ħa xeħta ġdida. Donnhom ma tantx kienu għadhom jiftħu qalbhom ma’ xulxin bħalma kienu jagħmlu qabel, jaqsmu <u>sal-inqas</u> dettall banali <u>tal-ġurnata</u> tagħhom. Maimouna kienet waqfet tirrakkuntalha dwar <u>in-nisa</u> li jogħġbuha; dwar ħabibitha <u>tal-futbol</u>, li magħha ma kien żviluppa xejn, ftit li xejn kienet semmitilha. Aktar minn hekk, ħasset li Nathalie kienet qed tagħmel <u>l-istess</u>, jew tant kienet issetiljat f’ħajjitha li ma kienx għad kellha problemi <u>x’taqsam</u>; possibbli? Jew hekk, jew ma kellhiex <u>l-enerġija</u> tiffurmahom fi kliem. <u>Is-sajf</u> kollox kien joqtol, <u>il-ħaxix</u>, <u>il-ġilda</u>, <u>il-ħsieb</u> u <u>l-aptit</u>.</p>
<p>Dak <u>iż-żmien</u> li kienet saret taf lil Nathalie, Maimouna kienet qed tipprova tibni dar <u>fil-periferija</u> ta’ Ouagadougou, <u>bl-għajnuna</u> <u>tal-ġirien</u> li, waqt li għenuha tisraq <u>id-dawl</u> <u>mill-wires</u> viċin <u>taż-żona</u> allokata <u>għall-bini</u>, dejjem maqdruha bħala barranija <u>fil-komunità</u> tagħhom. Kellha tlett iħbieb iżommuha f’wiċċ <u>l-ilma</u>, imma dak <u>iż-żmien</u> kulħadd kien jisparixxi <u>fl-attiviżmu</u>, f’xi armata, jew jipprova jdabbar rasu ’l hemm <u>mill-pajjiż</u>. Qalb <u>it-toroq</u> ramlin u <u>r-ringieli</u> eterni ta’ kaxxi sienna&hairsp;—&hairsp;ħafna minn dawn <u>id-djar</u> jistennew li jingħataw <u>il-permess</u> uffiċjali li jirrikonoxxi <u>l-eżistenza</u> tagħhom, jew jintużaw bħala spekulazzjoni f’isem xi negozjant&hairsp;—&hairsp;Maimouna dejjem stħajlitha ħuta barra <u>mill-ilma</u>, barranija f’pajjiżha stess. Hi u Nathalie qablu fuq dan <u>is-sentiment</u>; biex jitkellmu kienu jħawdu bejn <u>il-Moor</u>é, <u>il-Franċiż</u>, u xi djaletti oħra <u>tar-reġjuni</u> li <u>l-familji</u> tagħhom kienu missew magħhom. Barra minn hekk, Maimouna kienet assorbiet ukoll <u>il-kliem</u> <u>tat-triq</u> ta’ Abidjan. <u>Fil-Kosta</u> <u>tal-Ivorju</u> kienet barranija żgur, minkejja li twieldet hemm, imma, kif jiġri, kienet ħadet xi kliem magħha lura <u>l-Burkina</u>, fejn dawk <u>il-kelmiet</u> kienu jimmarkawha ta’ barranija wkoll.</p>
<p>Għalhekk, għal Maimouna, <u>il-lingwa</u> kienet isserrep u tiġġerra <u>fit-toroq</u> ta’ kwalunkwe belt li tinsab fiha, tipparteċipa <u>fid-differenzi</u> li, suppost, <u>tal-ġenerazzjoni</u> tagħha kienu nsew. Nathalie kienet waħda <u>mill-ftit</u> nies, forsi minħabba li kienet, <u>fil-verità</u>, daqsxejn naïve u mrobbija <u>bil-privileġġi</u> <u>tal-klassi</u> <u>tan-nofs</u>, li ġenwinament ma kinitx tat kas, hi u ssir taf lil Maimouna, dwar reliġjon, jew affiljazzjoni politika, jew kliem Nouchi. Maimouna, <u>min-naħa</u> tagħha, ħasset li kellha bżonn tgħallem lil Nathalie iktar dwar <u>il-ħajja</u> <u>tat-triq</u>. Għal Nathalie, <u>il-moviment</u> Balai Citoyen kien <u>il-futur</u> <u>tal-pajjiż</u>; Maimouna&hairsp;—&hairsp;minkejja li kienet tirrispetta <u>r-rwol</u> <u>tad-diżubbidjenza</u> ċivili, u tbellhet b’kemm <u>il-mużika</u> u <u>l-arti</u> setgħu jgħaqqdu <u>n-nies</u> warajhom u jqajmuhom fuq saqajhom kontra sistema mmuffata&hairsp;—&hairsp;minn dejjem ħassitha inċerta dwar <u>il-moviment</u>. Filwaqt li kien ifaħħar <u>l-ispirtu</u> rivoluzzjonarju ta’ Sankara, <u>il-Balai</u> Citoyen deher komdu jaħdem <u>mas-sistema</u> u <u>mal-pupazzi</u> ta’ ambaxxaturi li baqgħu jeżerċitaw <u>il-poter</u> Ewropew fuq <u>il-pajjiż</u>. Nathalie kienet tmur <u>il-protesti</u> studenteski; Maimouna, li kellha mitt elf raġuni iktar biex tmur, kienet tipprova tieħu ħsieb <u>id-dar</u> tagħha, tispera li ma tersaqx lejha <u>l-Ebola</u>, u tgħodd <u>il-minuti</u> sakemm <u>il-prezz</u> ta’ vażett butir <u>tal-karawett</u> jew kaxxa dadi <u>tal-Maggi</u> jogħla biżżejjed biex jibgħatha tkisser u mhux kemm tpoġġi bħal tiġieġa quddiem xi ministeru.</p>
<p>Dak <u>il-ħin</u>, fuq <u>l-aħbarijiet</u> li kienet qed issegwi, kienu qed jiddiskutu <u>l-għoli</u> <u>tal-ħajja</u>, li bħal kullimkien baqa’ sejjer <u>għall-agħar</u>. Hawnhekk, <u>il-ħanut</u>, <u>l-imgħallem</u> stess kien qalilha li <u>sal-aħħar</u> <u>tas-sena</u> <u>d-dieħla</u>, xħin jibdew jinħassu <u>r-riperkussjonijiet</u> ekonomiċi <u>tal-pandemija</u>, <u>l-ixkafef</u> kienu se jispiċċaw nofshom vojta, u <u>l-ħtiġijiet</u> bażiċi kienu se jogħlew għal prezzijiet straordinarji. <u>L-Ingliżi</u> diġà kienu spiċċaw bla fjuwil. Maimouna xammet <u>ir-riħa</u> ta’ torta tissajjar f’xi forn xi mkien <u>fit-triq</u>, <u>bil-bajd</u> jingħaqad <u>mal-irkotta</u>, tiżfen ma’ riħa oħra <u>tas-sagħtar</u> u <u>l-inbid</u> jinqlew <u>mal-majjal</u>.</p>
<p>Għamlet ftit kuraġġ għax <u>għall-inqas</u> għalissa kellha xogħol stabbli; ftakret f’kemm-il darba kienet kważi spiċċat b’xejn kieku ma kienx għal Nathalie, u minkejja li kienet għajjiet <u>il-ħanut</u>, ħasbet li aħjar ma tivvintax avventuri għalissa u, għal ġieħha, kif ukoll għal ġieħ Nathalie u Gabi, iżżomm <u>mal-ankra</u> li kellha. Dan kien mod ta’ ħsieb pjuttost ġdid għal Maimouna, li <u>s-soltu</u> kienet tiggranfa ma’ kull opportunità ġdida bħal qattusa tikkaċċja <u>d-dubbien</u>, imma kienet taf li <u>l-kuntentizza</u> <u>tat-tifla</u> kienet ibbażata fuq <u>l-illużjoni</u> li hi u ommha setgħu jipprovdulha u jiksbulha <u>d-dinja</u> kollha. B’hekk, <u>bl-inċertezza</u> <u>tal-aħħar</u> sentejn, li dehret donnha ħa tibqa’ piż fuq spallet <u>il-ġenerazzjoni</u> tagħha sa mewthom, ħasbet li aħjar ma tissugrax perjodu ta’ żmien b’xogħol inċert, probation, u sfruttament għax ġdida u naïve, u b’ta’ fuqha jagħmlu biha li jridu.</p>
<p><u>Fl-istess</u> ħin, <u>ix-xewqa</u> biex tbiddel xogħolha wara <u>daż-żmien</u> kollu taħdem <u>fil-ħanut</u> bdiet tniggiżha iktar u iktar dan <u>l-aħħar</u>. <u>Il-maġija</u> <u>tal-avventura</u> qatt ma kienet telqitha; dejjem għamlet <u>l-aħjar</u> li setgħet biex <u>il-lumi</u> u <u>ż-żbub</u> <u>tal-ħajja</u>, <u>għall-inqas</u>, tipprova tagħsarhom hi, mhux tagħsarhomlha xi istituzzjoni jew oħra. Issa kienet tgħallmet li <u>l-libertà</u> kienet <u>fil-verità</u> <u>l-immaġinazzjoni</u> <u>tal-libertà</u>, meta tagħmel paċi <u>mal-fatt</u> li qed tagħmel dak li qed tagħmel għax trid hi; ġieli din <u>is-sensazzjoni</u> kienet tirrifletti <u>r-realtà</u>, ġieli le.</p>
<p class="break"><span class="initial"><span class="dropcap drop-I">I</span><u>s-sajf</u></span>&nbsp; rewwaħ sħana bla nifs madwar <u>it-toroq</u>. <u>Fid-dellijiet</u> qosra <u>tal-bini</u> mifruxin <u>mat-triq</u>, instema’ radju wara bieb itextex <u>il-mużika</u> <u>tas-sittinijiet</u>. Nathalie qabdet id Gabi u bdiet iżżeffinhielha. Kienet għadha kif ġabritha <u>mill-iSkolasajf</u>, u kienu qed jimxu <u>bil-mod</u> lejn <u>id-dar</u>. Nathalie rranġat <u>il-cornrows</u> vjola u ġabrithom sew <u>bil-furfiċetti</u> wara rasha. Kellha nofstanhar leave dakinhar, u b’hekk setgħet tiġbor <u>liż-żgħira</u> hi u tieħu pjaċir taraha tintilef <u>fid-dinja</u> <u>tal-logħob</u>, u tidħol f’din <u>id-dinja</u> hi wkoll. Qalet <u>għall-erwieħ</u> li ma kinitx daqshekk għajjiena bħalma kienet tkun wara ġurnata twila, għajjiena wisq biex tagħti <u>l-enerġija</u> u <u>l-imħabba</u> li kellha tagħti lil bintha.</p>
<p>Nathalie xammet <u>it-tewm</u> isir stuffat maċ-ċanga u <u>l-basal</u>, <u>mal-ħwawar</u> u <u>d-dadi</u> <u>tal-Maggi</u>, u tħassbet kellhiex kollox <u>għall-ikel</u> <u>tal-lejla</u>. Kienet stiednet lil waħda li kienet għadha kif iltaqgħet magħha għand Simon <u>tal-ħaxix</u> dakinhar qabel ma ġabret lil Gabi, bħala korteżija u biex issir tafha iktar.</p>
<p class="break"><span class="initial"><span class="dropcap drop-X">X</span>ħin</span>&nbsp; Nathalie fetħet, xammet <u>ir-riħa</u> qawwija ta’ njam għadu ġdid li kienet qed tilqagħha dan <u>l-aħħar</u> kull darba li tasal lura <u>d-dar</u>. Kienu għadhom kif xtraw żewġ gwardarobbi ġodda <u>fil-kmamar</u> <u>tas-sodda</u>; li kellhom qabel, magħmulin <u>mill-injam</u> <u>tal-balsa</u> llustrat biex jixbah ’<u>il-kewba</u>, kienu bdew iżommu <u>l-umdità</u>, u ħwejjiġhom bdew jintnu eżatt wara li jkunu għadhom kif ħasluhom. Ħadet <u>ir-ruħ</u> li <u>fl-aħħar</u> kienu solvewha <u>l-problema</u>, imma <u>l-ispiża</u> <u>tal-gwardarobbi</u> <u>l-ġodda</u>, u <u>tal-ħasil</u> żejjed <u>fl-aħħar</u> ftit xhur, kienet għafsithom mhux ħażin <u>fil-flus</u>. F’mumenti bħal dawn kienet tinduna li anke żewġ pagi <u>full-time</u> ma kinux biżżejjed biex veru tfaddal u jkollok ċertu sigurtà finanzjarja. <u>Fl-istess</u> ħin, ma xtaqitx iċċaħħad <u>lit-tifla</u> <u>mix-xewqiet</u> u <u>l-bżonnijiet</u> tagħha, sakemm kienet għadha ma waslitx <u>sal-punt</u> fejn kellha tħaffer <u>fil-flus</u> <u>l-imwarrba</u>. Maimouna, li kienet iktar imdorrija ġġaħġaħ b’li setgħet issib, ikkunsidrat <u>il-gwardarobbi</u> ġodda bħala lussu neċessarju u ma tħassbitx fuq kemm swew, avolja qasmu <u>l-prezz</u> bejniethom.</p>
<p>F’qiegħ kull gwardarobba poġġew plattina bikarbonat u, minkejja li ppruvaw jaħbuhom wara <u>l-ħwejjeġ</u>, Nathalie xorta kienet qabdet lil Gabi tipprova tiekol <u>mit-trab</u> fin xi jumejn ilu, u ċanfritha biex ma terġax. <u>Is-soltu</u> kienet tippreferi tispjega eżatt għaliex <u>iż-żgħira</u> ma kellhiex tagħmel xi ħaġa, u tirrakkuntalha <u>x’setgħu</u> jkunu <u>l-konsegwenzi</u>. Ġieli kienet tidderieġi esperiment ikkontrollat biex <u>it-tifla</u> tipprova xi ħaġa li <u>fl-aħħar</u> tinduna li m’għandhiex tagħmel. <u>Is-soltu</u> dan kien jinvolvi <u>l-kreazzjoni</u> ta’ dramm <u>bl-għajnuna</u> <u>tal-ġugarelli</u>, u Gabi kienet tieħdu biċ-ċajt, imma xorta tifhem għalfejn m’għandhiex tagħmel li għamlet. Sfortunatament, f’dan <u>il-każ</u>, Nathalie ma kinitx ċerta <u>x’seta</u>’ jiġrilu Monsieur Le Pain jekk jiekol <u>il-bikarbonat</u>. Jintefaħ naqra, jekk xejn.</p>
<p>Kellha bżonn tiżbarazza <u>l-appartament</u>. Rari kienet tieħu nofstanhar leave, u fi tmiem <u>il-ġimgħa</u> tkun trid tistrieħ, tara xi film u ssajjar, mhux titħabat u tieħu <u>l-keded</u> <u>bit-tindif</u>. Ressqet xi ġugarelli f’rokna minnhom, qegħdithom jistrieħu taħt <u>id-dawl</u> safrani jirrifletti <u>mal-madum</u> u <u>s-sufan</u> <u>tal-ġilda</u>. Gabi <u>mill-ewwel</u> intefgħet fuq <u>is-sufan</u>, tiżfen u tagħmel <u>il-kutrumbajsi</u>.</p>
<p>Waqt <u>ix-xogħol</u>, Nathalie kienet tedha tiddiskuti <u>t-trobbija</u> <u>tat-tfal</u> <u>mal-kollegi</u>; kien hemm skrivan kellu tifla daqs Gabi, u kienu jaqsmu <u>l-istejjer</u> <u>tal-mumenti</u> ħelwin u <u>l-mumenti</u> mxajtna <u>taż-żgħar</u>. Oħra kellha tifla ta’ xi <u>ħdax-il</u> sena li kienu qed jaqbdu magħha sħabha <u>tal-klassi</u>. Nathalie baqgħet ħosbiena fuq kif <u>in-na</u>ïveté tittrasmetti ruħha <u>mill-omm</u> <u>għall-bint</u>, u <u>l-innoċenza</u> tiġi kkastigata minn kreaturi li suppost huma innoċenti huma stess.</p>
<p>Gabi, <u>bil-wiċċ</u> ta’ lewża u xagħarha miġbur <u>fil-qagħqa</u> li kienet issikkatilha Maimouna, ħarset lejn ommha ħierġa <u>mill-kamra</u> <u>tas-sodda</u> liebsa <u>t-shirt</u> blu wiesa’<span class="pullsemi">,</span> bi pjaneta mpinġija fuqu, u par leggings jaslu <u>sal-irkoppa</u>. <u>Il-flipflop</u> ċekċek fuq <u>il-madum</u> waqt li rranġat xi tentufiet ’l hemm u ’l hawn; iddrittat <u>l-iljunfant</u> <u>tal-injam</u> fuq komodina fejn kienu jżommu <u>t-tissues</u> u <u>r-remote</u> <u>tat-televixin</u>, ressqet iktar ġugarelli biex tagħmel naqra spazju u daħlet <u>mill-arkata</u> lejn <u>il-kċina</u>. Qalet lil Gabi tiġi tgħinha ssajjar, u din daħlet <u>bil-lajma</u> <u>fil-kċina</u>, tgerger li kif eżatt tkun ħasbet f’xi ħaġa <u>x’tagħmel</u>, ommha kienet tgħajtilha. Nathalie bisitha, u qaltilha, “Ħamiema tiegħi, għalhekk jien ommok.<span class="pullsemi">”</span> Qabbditha xxarrab <u>ir-ross</u> waqt li ppreparat <u>it-taħlita</u> <u>għall-fufu</u> <u>mill-pakkett</u>, <u>bir-riħa</u> <u>tal-ħanut</u> ta’ Simon għadha mgeżwra <u>mal-kartonċin</u>. <u>Il-cupboard</u> <u>tal-kċina</u> kien qed jiżvojta, u kien se jkollha bżonn tagħmel xirja diċenti daqt. Għalissa setgħu jkampaw, ikkunslat ruħha hi u taqla’ <u>l-borom</u> u tqegħedhom fuq <u>il-bank</u> <u>tal-kċina</u>, maġenb <u>il-cooker</u> <u>l-iswed</u> <u>bil-madum</u> <u>tal-ħajt</u> kulur <u>il-ġinġer</u>. Tat ħarsa lil Gabi, <u>bix-xorz</u> u <u>t-t</u>-shirt roża u <u>l-brazzuletta</u> <u>tal-plastik</u>, bilwieqfa fuq siġġu <u>mas-sink</u>, tikkonċentra hi u xxarrab <u>ir-ross</u> u twarrab <u>il-biċċiet</u> suwed. Dak <u>il-ħin</u> baqbqitilha mewġa ta’ mħabba għal bintha.</p>
<p>Waħda <u>mill-ewwel</u> memorji li Nathalie kellha <u>tal-ikel</u>, u ta’ ommha, kienet ta’ ikla <u>tas-soltu</u> ta’ filgħaxija, <u>fid-dar</u> fejn trabbiet, imma dakinhar missierha kien għolla leħnu magħha <u>għall-ebda</u> raġuni ta’ xejn, u <u>l-esperjenza</u> kienet baqgħet imkaħħla f’moħħha. Snin wara ndunat li din <u>il-famuża</u> ikla kienet seħħet dakinhar li nqatel Norbert Zongo, ġurnalist kritiku <u>tar-reġim</u> ta’ Compaoré, u li missierha kien jafu xi ftit. Ma kienx qed jirraġuna dakinhar, qalilha snin wara; ħabib tiegħu, u <u>fl-istess</u> ħin theddida għal xogħlu <u>mal-ministeru</u>, kien inqatel maħruq f’karozza, u <u>ż-żuffjetti</u> <u>tat-tfal</u> ma kellux aptithom. Kien iddispjaċieh <u>mill-ewwel</u> <u>tan-nervi</u>, imma qatt ma talab skuża sura.</p>
<p>Nathalie kienet tħobbu ’l missierha, bniedem innoċenti miġbud <u>mill-mewġa</u> <u>tal-klassi</u> ta’ ħaddiema taċ-ċivil li twieled fiha. Kien iħobb idawwarha <u>bil-karozza</u> madwar <u>il-belt</u>, qalb <u>il-muturi</u> u <u>r-roti</u> jfaqqgħu, <u>fit-toroq</u> wisgħin <u>bit-tarmac</u> jixgħel <u>fl-aħmar</u>. Kienet tfeġġ moskea ’l hemm, billboard ’l hawn, b’ħafna spazju bejn kull bini <u>bid-disinji</u> ħomor imnaqqxin <u>fil-ġebla</u>, strixxi u ċrieki u forom oħra ġeometriċi. <u>L-uffiċjali</u> <u>tal-gendarmerie</u> setgħu jintlemħu silwett kontra <u>x-xemx</u> ħadranija meta missierha kien idur <u>mar-roundabout</u> <u>tal-monument</u> li jiċċelebra <u>l-industrija</u> <u>tal-films</u> <u>tal-Burkina</u>, <u>bil-karozzi</u> jnemmlu madwar <u>l-istruttura</u> ġganteska. Imbagħad kienu jieħdu xi ħaġa <u>x’jieklu</u> m’għand <u>il-bejjiegħa</u> <u>tat-triq</u>, xi galette jew biċċa pizza, <u>bil-gabbani</u> quddiem <u>il-ħwienet</u> mgħaffġin flimkien, <u>it-tiġieġ</u> u <u>l-mogħoż</u> jiġru <u>fix-xita</u>, u <u>x-xogħol</u> <u>tal-bini</u> <u>l-ħin</u> kollu għaddej, <u>il-belt</u> tinbidel kull minuta minn żaqqha ’l barra.</p>
<p><u>Id-dar</u> fejn trabbiet kellha <u>l-kmamar</u> għoljin, mifruxin fuq sular wieħed. <u>L-armarju</u> <u>tal-injam</u> kien simili <u>għall-gwardarobbi</u> li kienu għadhom kif ħelsu minnhom; anke <u>s-sufan</u> <u>tal-ġilda</u> kien <u>tal-istess</u> għamla bħal li kellhom issa. <u>Il-ħitan</u> kienu miksijin inkwatri <u>tal-familji</u> ta’ ommha u ta’ missierha, ileqqu fuq <u>il-madum</u> ċar li kien jirrifletti <u>d-dawl</u> fuq vetrina mimlija trofej <u>tal-iskola</u> ta’ Nathalie u oħtha: kien hemm żmien fejn Nathalie kienet tiddiletta <u>bit-tennis</u>. <u>Il-purtieri</u> ħfief kienu jitfgħu dija lavanda fuq <u>is-saqaf</u>, li deher donnu magħmul miċ-ċeramika. <u>Id-dawl</u> <u>mit-triq</u> kien jidħol twil u rqiq. <u>Fil-kamra</u> tagħha Nathalie kienet tqatta’ <u>s-sigħat</u> tikteb <u>ix-xenarji</u> <u>għall-films</u> li kienet se tidderieġi u tirreċta fihom. Kienet għaqqdet serje sħiħa ma’ oħtha <u>bil-kamera</u> ta’ tmien megapixels u <u>l-Windows</u> Movie Maker. Iktar ma kibret u ma bdiet tinteressaha <u>t-teorija</u> wara <u>l-ġbid</u> <u>tal-films</u>, iktar tħajret tidħol fi skola taċ-ċinema. Dejjem kien ikun hemm xi festival jew avveniment ieħor marbut <u>mal-films</u> f’Ouaga. <u>Fil-fatt</u>, kienet fetħet skola taċ-ċinema meta kellha xi ħmistax-il sena, imma reġgħet għalqet ftit <u>tas-snin</u> wara qalb <u>il-kriżijiet</u> politiċi <u>tal-ewwel</u> snin <u>tal-millennju</u>.</p>
<p>Missierha ma tantx xtaqha tissagrifika ruħha <u>għall-industrija</u> <u>tal-films</u>; qatt ma qalilha xejn kontriha, imma minn dejjem kienet taf li ma kienx kuntent <u>bl-għażliet</u> tagħha. <u>Għall-inqas</u> ma kienx <u>it-tip</u> li joqgħod jippritkalha. Ommha <u>l-iktar</u> waħda li inkoraġġietha taqra u tikteb, u wrietha kif <u>it-tisjir</u> u <u>t-tindif</u> huma xogħol intellettwali (biex tgħallimha tieħu ħsieb tagħha nnifisha, sintendi, imma Nathalie għarfet <u>is-sugu</u> ta’ kliemha). Baqgħet tgħożż <u>il-ħolma</u> taċ-ċinema, sakemm inġarret <u>mill-mewġa</u> <u>tal-Balai</u> Citoyen u bdiet tipprotesta u teduka ruħha sew fuq <u>l-istorja</u> ta’ pajjiżha. Imbagħad fehmet li <u>d-dinja</u> taċ-ċinema <u>bil-fondi</u> internazzjonali dejjem kienet tispiċċa taqa’ <u>għan-neokolonjaliżmu</u> li kien għadu jaħkem <u>il-pajjiż</u>. Fuq hekk hi u missierha żgur ma kinux jaqblu&hairsp;—&hairsp;Nathalie kienet inħarqet meta ntebħet li fi żmien missierha, fi żmien Ouédraogo u Kaboré, kien hemm ħafna iktar possibiltà <u>għal-libertà</u> <u>tal-espressjoni</u>. Imma issa kull biċċa xogħol <u>tal-arti</u> u mużika, biex issostni lil min joħloqha, kellha tintegra b’xi mod f’industrija neoliberali, <u>bil-finanzi</u> <u>tal-iżvilupp</u> jimbuttawha ħalli dejjem tibqa’ suġġett <u>tal-iżvilupp</u>, dejjem <u>bl-għajnuna</u> <u>tal-Punent</u>. Għal Nathalie, <u>il-bidla</u> <u>fil-pajjiż</u> kienet seħħet minħabba li nies bħal Smockey ipproduċew mużika u xogħol indipendenti li żammew <u>lin-nies</u> <u>bil-verità</u> li ppritkalhom, u <u>l-ispirtu</u> Sankarista li <u>fl-opinjoni</u> ta’ Nathalie kien ġenwinament dekolonjali.</p>
<p>Nathalie poġġiet lil Gabi fuq siġġu ħdejha waqt li għalliet <u>il-fufu</u>. <u>Iż-żgħira</u> bdiet tilgħab logħba, u <u>l-ħsejjes</u> ingħaqdu <u>mal-ilma</u> jgelgel, <u>il-frieket</u> itektku, <u>is-sink</u> jilqa’ <u>l-borom</u>, u <u>l-għotjien</u> jinfetħu u jingħalqu. <u>L-iskutella</u> banana u <u>l-pinen</u> kull kulur <u>tat-tifla</u> dehru riflessi f’wiċċ <u>il-mejda</u>. <u>Il-kalamiti</u> <u>tat-torri</u> Eiffel <u>mal-friġġ</u> leqqu <u>bis-sħana</u>. <u>Ir-riħa</u> kremuża <u>tar-ross</u> isir bdiet tfewwaħ <u>l-appartament</u> waqt li Nathalie, tibla’ <u>l-foga</u> <u>mill-fwar</u>, qattgħet <u>it-tadam</u> <u>għaz-zalza</u>.</p>
<p>Xtaqet kieku xi darba Gabi tkun tista’ żżur Ouagadougou, u tiltaqa’ ma’ familtha. Bħalissa <u>l-ħajja</u> kienet għolja wisq, kemm Malta u kemm <u>il-Burkina</u>, biex taffordja tieħu ċertu ammont ta’ leave u tmur, u <u>t-tensjonijiet</u> politiċi reġgħu bdew jiżżattu. <u>L-ikbar</u> problema <u>għall-ivvjaġġar</u>, però, dejjem baqgħet <u>l-istat</u> Malti li, minkejja li kienu ilhom hawn seba’ snin&hairsp;—&hairsp;tlieta minnhom <u>bil-permess</u> uffiċjali <u>tar-residenza</u> li kienu tbażwru biex akkwistaw&hairsp;—&hairsp;xorta baqgħu bejn ħaltejn setgħux jivvjaġġaw, minħabba li Gabi kellha passaport Franċiż u ma kwalifikatx <u>għall-permess</u> <u>tar-residenza</u> li ħadu Nathalie u Maimouna. Kien hemm żmien meta Nathalie ġenwinament kienet beżgħet li <u>t-tifla</u> kienu se jiddeportawhielha Franza. Imma dik hi <u>l-ħajja</u>, ħasbet hi u xxomm <u>it-tadam</u> isir u joħroġ <u>il-ħlewwa</u> hu u jitħawwad <u>mal-ħwawar</u>. Ma setgħetx temmen kif <u>l-istat</u> ma ħallilhomx <u>id-dritt</u> <u>għas-safar</u> jew għaċ-ċittadinanza, minkejja li kienu ġew legalment u kienu ilhom jaħdmu hawn seba’ snin.</p>
<p>Din <u>ir-riħa</u> offritilha memorja ċara ta’ Pariġi, <u>tal-gallarija</u> twila komuni <u>tal-blokka</u> <u>tal-HLM</u> li kienu joqogħdu fiha, <u>bil-ħadid</u> immermer jinħass qisek qed tgħaddi subgħajk fuq ħakkieka. <u>Il-veduta</u> <u>tal-blokok</u> <u>l-oħra</u> <u>tas-cit</u>és <u>fil-qrib</u> kienet tleqq safranija <u>fl-arja</u> friska li tqajjimlek <u>is-suf</u> ta’ dirgħajk. <u>Mill-gallarija</u> nstemgħu <u>t-tfajliet</u> jilagħbu <u>r-rugby</u> <u>fil-ground</u> <u>tal-iskola</u> <u>n-naħa</u> <u>l-oħra</u> <u>tal-blokka</u>. F’dawk <u>il-mumenti</u> setgħet tikseb <u>il-paċi</u> Nathalie, tħares dritt lejn inżul <u>ix-xemx</u> u tisma’ <u>l-eku</u> <u>tat-tfajliet</u> jittekiljaw lil xulxin <u>fil-bogħod</u>. Ħames sulari ’l fuq, għal ftit mumenti ma kinitx suġġett kolonjali imma bniedma tħares lejn <u>is-siġar</u> u tiddikjara <u>l-ispazju</u> tikka tagħha. Għal naqra ma kinitx rabbiet <u>lit-tifla</u> hemmhekk, imma <u>l-ħajja</u> kienet impossibbli f’post daqshekk miżgħud kuntradizzjonijiet, hekk kien <u>ir-raġunament</u> tagħha. Xħin waslet Malta, malajr skopriet <u>il-kuntradizzjonijiet</u> ta’ hawnhekk.</p>
<p>Għal Gabi <u>l-kċina</u> kienet skuża biex tagħmel straġi bla konsegwenzi. Kienet tħobb taqli <u>l-plantain</u> u tieħu gost <u>bil-periklu</u> <u>taż-żejt</u> ifaqqa’ meta ommha kienet tħalliha tieħu ħsieb <u>it-taġen</u>, bilwieqfa fuq siġġu ħdejn <u>il-cooker</u> ħa tlaħħaq. Darba ħadet għaliha meta ommha wriet ritratt tagħha f’din <u>il-pożizzjoni</u> lil Maimouna u qaltilha, araha, taparsi qed taqli <u>l-plantain</u>. Imma vera kont qed naqli <u>l-plantain</u>! werżqet Gabi, u Maimouna kienet qabżet għaliha.</p>
<p class="break"><span class="initial"><span class="dropcap drop-K">K</span>ien</span>&nbsp; għadu <u>d-dawl</u> meta waslu Maimouna f’xi <u>s-sitta</u> u kwart u, ftit wara, Josiane, <u>il-mistiedna</u>. <u>L-ilħna</u> tagħhom instemgħu jzekzku <u>mal-ħitan</u> niedja. Maimouna żammet ’il Gabi f’ħoġorha waqt <u>l-ikla</u>. Josiane kellha figura mbaċċa, pulita; xagħarha kważi mqaxxar kien miżbugħ bjond u kienet liebsa misluta fi mneħirha. <u>It-tbissima</u> tagħha kienet <u>mit-tip</u> li tħollok, tbissima <u>tal-ġelu</u> li fakkret lil Maimouna f’għalliema li kellha f’xi skola. <u>Ir-raġel</u> tagħha kien għadu <u>l-Guinea</u>, ifaddal biex jixtri dar; kellu ħuh ġej u sejjer Pariġi jiltaqa’ ma’ nies oħra <u>tad-dijaspora</u> u jakkwista <u>l-kapital</u> soċjali u finanzjarju li kellu bżonn biex jikseb biċċa dar f’art twelidu. Ma kellhomx tfal, imma marret tajjeb ma’ Gabrielle, avolja <u>għall-bidu</u> <u>t-tifla</u> għamlitha <u>tal-mistħija</u>. <u>Id-daħqa</u> ta’ Josiane għenet <u>lit-tifla</u> tqum fuq tagħha. Maimouna bdiet tgħir <u>għad-daħqa</u> ferriħija <u>tal-mistiedna</u> tagħhom; Josiane, hi u tidħak, bdiet tinstema’ qisha dejjem tieħu <u>l-ħajja</u> b’li ttiha, ikun xi jkun. Donnha kienet qed tgħidilha lil Maimouna biex tidħaq waqt li tirrabja. </p>
<p><u>Il-ġirien</u> kienu ġabu pizza <u>bil-Wolt</u>; <u>ir-riħa</u> telgħet bejn <u>il-gallariji</u>. <u>L-arja</u> sajfija dawlet <u>id-diskursati</u> li qabdu bejniethom <u>it-tliet</u> nisa u <u>l-ikel</u> fuq <u>il-platti</u> ta’ kull kulur <u>bid-disinji</u> jaqblu mnaqqxa fiċ-ċeramika. <u>Il-fufu</u> <u>fiz-zalza</u> ħamra fawwar <u>ir-riħa</u> li taqsam <u>l-imnifsejn</u> u fewwaħ <u>is-serata</u>.</p>
<p>Nathalie u Maimouna qabduha fuq <u>il-Balai</u> Citoyen, u Maimouna esprimiet <u>it-tħassib</u> fuq <u>l-isforzi</u> ambjentali <u>tal-moviment</u>; issa kienu qabdu jħawlu <u>s-siġar</u> <u>fil-periferija</u> ta’ Ouagadougou, waqt li kienet għaddejja kriżi rurali <u>fil-provvista</u> <u>tal-ikel</u> u <u>l-ilma</u>. Nathalie sostniet li <u>l-moviment</u> kien qed jipprova jgħaqqad <u>il-unions</u> sparpaljati wara <u>l-aħħar</u> kolp ta’ stat; Maimouna ppruvat tfiehem li jekk kienu se jikkollaboraw <u>mal-ambaxxati</u> Ewropej u jagħmlu azzjonijiet superfiċjali <u>għar-ritratti</u>, setgħu ma jagħmlu xejn, imma <u>l-kliem</u> ħarġilha mgħaffeġ u bla sugu. Josiane esprimiet <u>il-frustrazzjoni</u> tagħha <u>għall-fatt</u> li <u>l-movimenti</u> <u>tal-massa</u> dejjem kienu jispiċċaw jidhru bla kontroll f’għajnejn <u>l-Ewropej</u>, minħabba li <u>l-pulizija</u> u <u>l-armata</u> kienu jirrippressawhom u jġegħeluhom jirribattu b’iktar ġenn u vjolenza. Maimouna qablet magħha u bdiet tirrispettaha iktar, <u>bix-xalla</u> semitrasparenti tagħha stampata <u>bid-disinn</u> ta’ leopard, imqiegħda fuq <u>il-flokk</u> taċ-ċingi iswed fuq spallitha. Hekk jew b’hekk, insistiet Maimouna, f’xi punt <u>in-nies</u> ħa taqbżilhom iċ-ċinga <u>bil-preżenza</u> kontinwa <u>tal-militar</u> Franċiż <u>fl-eks</u> kolonji, li kien għadu jiddeffes jissabutaġġja kull attentat ġenwin <u>għall-indipendenza</u>. Josiane ma fehmithiex sew, u hi u Nathalie daħlu f’diskussjoni fuq <u>il-kontroll</u> li kienet għadha teżiġi Franza, speċjalment permezz <u>tal-munita</u> CFA. <u>Fl-aħħar</u> <u>mill-aħħar</u>, ikkonkludiet Maimouna, <u>il-kwistjoni</u> <u>tal-poter</u> dejjem kienet tmur lura <u>għall-flus</u>, u <u>l-kontroll</u> fuq <u>ir-riżorsi</u> li <u>l-flus</u> kienu jiggarantixxu. Franza kienet għadha tikkontrolla b’mod indirett <u>l-attività</u> ekonomika <u>tal-kolonji</u>, u tibla’ <u>l-profitti</u> <u>mill-faqar</u> li ħolqot; anke kieku hi, Maimouna, xtaqet tibgħat <u>il-flus</u> <u>il-Burkina</u>, kien ikollha bilfors tgħin <u>lill-ekonomija</u> Franċiża minħabba <u>l-politika</u> <u>tar-rati</u> <u>tal-kambju</u>. U għal Maimouna din kienet prova li <u>l-istituzzjonijiet</u> Afrikani kienu misħutin minn twelidhom li jintrabtu <u>mar-rieda</u> <u>tal-eks</u> kolonizzaturi, jagħmlu kemm jagħmlu films satiriċi biex jikkritikaw lilhom infushom. Nathalie nħarqet u ppruvat tfehemha li, minkejja li kienet konxja <u>tal-ipokrezija</u> li trabbiet madwarha, din ma kinitx tfisser li <u>l-ħaddiema</u> mnassba <u>fis-sistema</u> minn ġenerazzjoni <u>għall-oħra</u> qatt ma xtaqu <u>l-bidla</u>; minkejja li, kif Maimouna kienet ħarġet biċ-ċar, kien diffiċli ħafna tbiddel sistema mibnija fuq <u>l-infrastruttura</u> kolonjali, <u>ir-rieda</u> <u>għall-bidla</u> xorta kienet hemm. Appuntu, ħatfitha Maimouna, kienet għadha qatt ma saret rivoluzzjoni ta’ veru <u>fil-Burkina</u>, u lanqas Sankara ma kien xi anġlu, avolja, ikkumparat <u>mal-kriżi</u> <u>tal-lum</u>, kien wiegħed xi ħaġa li kien jistħoqqilha li jissieltu għaliha. Josiane ppruvat issegwi <u>d-dibattitu</u> <u>s’hawnhekk</u>, imma ma kinitx midħla <u>tal-fatti</u> <u>tal-istorja</u> <u>tal-Burkina</u>, u ċertu ċajt ta’ bejn Maimouna u Nathalie beda jintilef. Kliemhom beda joqmos bejn <u>il-platti</u>; iddiskutew <u>il-futur</u> ta’ Gabrielle u <u>s-serje</u> li kienu qed isegwu. Maimouna saret taf li Josiane kienet xufiera <u>tal-linja</u>, u ppruvat tistaqsiha kemm tista’ fuq <u>ix-xogħol</u>, <u>x’kien</u> jinvolvi; Nathalie ssorprendiet ruħha b’dan <u>l-interess</u> kollu <u>fis-sigħat</u> u <u>l-ħlas</u> u <u>r-rotot</u>.</p>
<p>Kielu, imtlew, komplew jitħaddtu, u lagħqu <u>ż-żiffa</u> friska <u>tal-għabex</u> sajfi, vjola, <u>bl-irwejjaħ</u> <u>tat-tadam</u> mixwi u <u>tal-istefanotis</u> fi mnifsejhom, jagħrxu <u>l-ħsejjes</u> ta’ xi palju jperper <u>bil-mod</u> fuq banketta barra xi bieb, <u>tan-nies</u> jixorbu deħlin u ħerġin <u>mill-klabb</u>, u <u>d-daħq</u> ifur <u>mill-ħbieb</u> jaqsmu birra quddiem <u>il-ħanut</u> ta’ Simon <u>fid-dawl</u> jiżżerżaq <u>bil-mod</u> lejn <u>il-blu</u>.</p>
<p>Josiane ma damitx wisq; irringrazzjat lil Nathalie u <u>għad-darba</u> li jmiss stednithom għandha, <u>fid-dar</u> li kienet taqsam ma’ tnejn oħra, ftit toroq ’il bogħod minnhom. Maimouna lestiet lil Gabi <u>għas-sodda</u>, remiet <u>is-srievet</u> ħomor <u>tal-karti</u> u ħaslet <u>l-aħħar</u> ftit platti; Nathalie dejjem kienet tnaddaf waqt li <u>l-borom</u> itektku, u ftit kien għad fadal <u>x’togħrok</u>. </p>
<p>Nathalie, sadattant, għamlet għoqda f’borża sewda <u>taż-żibel</u> ħa toħroġha <u>bil-lest</u> qabel ma tara xi film u tmur għajnha biha, <u>l-aħjar</u> mod kif tispiċċa <u>l-ġimgħa</u>. Niżlet <u>it-taraġ</u> mudlam u ħarġet <u>fl-arja</u> friska tmellsilha <u>l-ġilda</u>. <u>Il-ħamiem</u> itir qalb <u>is-siġar</u> deher ħieles, <u>bil-ġwienaħ</u> jirriflettu <u>l-aħħar</u> raġġi <u>tax-xemx</u> wara <u>l-ftit</u> sħabiet imżewqa b’daqsxejn aħdar u blu. Kull ponta ta’ kull sħaba dehret ċara f’għajnejha. Ħalliet <u>il-borża</u> maġenb <u>il-bieb</u> u kienet se tidħol lura, meta semgħet leħen ifaqqa’<span class="pullsemi">,</span> “Ej.<span class="pullsemi">”</span></p>
<p>Daret u lemħet pulizija jiżżattat lejn <u>l-għassa</u>, <u>bil-buz</u> oħxon itih <u>id-dehra</u> ta’ buffu, iħares <u>bil-wiċċ</u> ta’ tifel żgħir.</p>
<p>“The garbage, one hour before he pass you take it out. Next time. Issa leave it. OK?”</p>
<p>Nathalie gemgmet xi ħaġa u għalqet <u>il-bieb</u> minflok tmur tħanxru. Hu għadda maġenb <u>il-folla</u> tiddieħek quddiem <u>il-klabb</u> u baqa’ miexi. Kienet imdorrija b’dawn <u>l-inċidenti</u> u ma kinux jaffettwawha daqskemm kienu meta waslu <u>l-Ewropa</u>. Hi u Maimouna daħqu tnejn dwar <u>il-biċċa</u> <u>tax-xogħol</u>, immaġinaw <u>l-installazzjoni</u> ta’ boroż <u>taż-żibel</u> li setgħu jarmaw quddiem <u>l-għassa</u> <u>l-għada</u>, u <u>l-mument</u> għadda. Gabi kienet rieqda <u>fis-sodda</u> tagħha, mistoħbija wara purtiera <u>fil-kamra</u> <u>t’ommha</u>, <u>fir-riħa</u> ta’ njam taħraqlek imnifsejk. Nathalie kienet se titfa’ film, imma Maimouna kienet leħqet lestiet tazza te. Ħarġu <u>fil-gallarija</u> u poġġew maġenb <u>il-basket</u> <u>tal-Lidl</u> u <u>l-horse</u> <u>tal-ħwejjeġ</u> mitwi wara <u>t-tank</u> <u>tal-gass</u>. Sakemm dalam sew baqgħu jitkellmu, <u>bir-riħa</u> <u>tal-imsiemer</u> <u>tal-qronfol</u> iżżewwaqhom <u>bin-nifs</u> <u>tas-sajf</u>, sajf mistoħbi wara <u>d-dwal</u> baxxi u <u>l-fann</u> iperper warajhom, ikattar <u>id-daħq</u> imkebbeb <u>mat-triq</u><span class="end-dot">.</span>
				</section>
			
			
		</div>
		<section class="grid-max-panel-left-bottom">
			
				<aside id="publication-history">
					Dan ix-xogħol ġie ppublikat għall-ewwel darba fl-1 ta' Mejju 2023, f'dan il-ġurnal.
				</aside>
		</section>
		<section class="grid-max-panel-right-bottom">
			
			
		</section>
	</div>
	
</article>
<aside class="promos-container">
	
		<div class="promo-1">
			<a class="promo lulju-2023" href="/ryan-falzon-reċti-tal-kbar-parties-tat-tfal/">
				<header>
					<h3>Lulju 2023</h5>
					<h1>Reċti <u>tal-Kbar</u>, Parties <u>tat-Tfal</u></h1>
					<h2>
						
							Ryan Falzon
						
					</h2>
				</header>
				<div class="body-text">
					<p>Kelli f’moħħi nagħmel daqsxejn ta’ proġett <u>is-sena</u> <u>d-dieħla</u>, ilni ma’ ntella’ xi ħaġa.
Tajjeb, bħalissa hemm <u>il-fondi</u> miftuħin, tista’ tittanta xortik tapplika. 
Ta’ min ija, għalkemm <u>il-flus</u> mhux kollox, u saru proġetti <u>mill-aqwa</u> kważi <u>bix-xejn</u>. 
Nippjanaw xi ħaġa malajr? 
M’għandix aptit illum, pejjipt u qisni sikspenz xaħam ġo karta.
U le, noħduha chill u nħażżu xi ħaġa bejnietna. Dawwar ieħor ara. Jien kelli f’moħħi nagħmlu naqra ta’ reċta, play, performance, xi ħaġa hekk. 
Ija, <u>x’ħa</u> nirreċtaw tgħid? 
Nirreċtaw Malta.
</p>
				</div>
			</a>
		</div>
	
		<div class="promo-2">
			<a class="promo mejju-2023" href="/omar-nshea-gilgamex-dak-li-ra-l-qiegħ/">
				<header>
					<h3>Mejju 2023</h5>
					<h1>Gilgamex, Dak li Ra <u>l-Qiegħ</u></h1>
					<h2>
						
							Omar N&#39;Shea
						
					</h2>
				</header>
				<div class="body-text">
					<p><u>Fit-3</u> ta’ Diċembru <u>tal-1872</u>, George Smith ippreżenta <u>lis-Society</u> of Biblical Archaeology ġewwa Londra <u>s-sejbiet</u> <u>tar-riċerka</u> li kien qed jagħmel fuq biċċa fuħħar miżgħuda b’tinqix li jirrappreżenta sinjali Kunejformi, <u>it-teknoloġija</u> <u>tal-kitba</u> <u>tal-Mesopotamja</u> <u>tal-Qedem</u> li fiha ġew miktuba għadd ta’ lingwi <u>bħas-Sumeru</u>, <u>l-Akkadi</u> (<u>bid-djaletti</u> <u>tal-Babilonjan</u> u <u>l-Assirjan</u>), <u>l-Eblaita</u>, u <u>l-Elamita</u>. <u>L-antiċipazzjoni</u> għal din <u>il-laqgħa</u> speċjali kienet tremenda. Uħud <u>mill-irjus</u> <u>il-kbar</u> <u>tax-xena</u> arkeoloġika ta’ Londra kienu hemm; <u>il-Prim</u> Ministru William Gladstone kien <u>fl-udjenza</u>. Smith innifsu kien ġej <u>mill-klassi</u> <u>tal-ħaddiema</u>. Matul <u>il-ġurnata</u> kien impjegat ma’ stamperija u filgħaxija kien ifekren fost <u>il-fdalijiet</u> qodma li bdew ġejjin <u>mill-Iraq</u> <u>għall-ħażna</u> <u>fil-British</u> Museum.</p>
				</div>
			</a>
		</div>
	
		<div class="promo-3">
			<a class="promo mejju-2023" href="/maria-theuma-nofs-triq-dejjem-nieqaf/">
				<header>
					<h3>Mejju 2023</h5>
					<h1>Nofs triq, dejjem nieqaf</h1>
					<h2>
						
							Maria Theuma
						
					</h2>
				</header>
				<div class="body-text">
					<p>Nofs triq, dejjem nieqaf
u ndur lura, lura għalih
għax naf li jiddejjaq meta

nħallih warajja. Xi kultant
jimxiha miegħi, <u>in-nofs</u> triq,
u jegħja, għarqan xraba

nħallih warajja. Xi kultant
jimxiha miegħi, <u>in-nofs</u> triq,
u jegħja, għarqan xraba
 
anki fi ljieli kesħin
jibda jkaxkar saqajh
biex jurini li qabżitlu

jisgħol u jisħaq li
<u>l-għabra</u> qed tagħraxlu
griżmejh. <u>X’għabra</u>?</p>
				</div>
			</a>
		</div>
	
</aside>



			</main>
		</div>
		<div id="bottom-wrapper">
			<img id="deco" src="/img/deco-100.svg" />
			<footer>
				<nav class="footer-content">
					<menu id="housekeeping">
						<li class="header"><a href="#">Dwarna</a></li>
						<li><a href="/kolofon">Kolofon</a></li>
						<li><a href="/drittijiet">Drittijiet</a></li>
						<li><a href="/gwida-tal-istil">Gwida tal-Istil</a></li>
						<li><a href="/cookies">Cookies</a></li>
						<li><a href="/privatezza">Privatezza</a></li>
						<li><a href="/aċċessibilità#">Aċċessibiltà</a></li>
						<li><a href="/podcast#">Podcast</a></li>
						<li><a href="/newsletter">Newsletter</a></li>
						<li><a href="/ittri">Ittri</a></li>
					</menu>
					<menu id="media">
						<li class="header"><a href="#">Midja</a></li>
						<li><a href="/ar" class="arabic">العربية</a></li>
						<li><a href="#">Català</a></li>
						<li><a href="/de">Deutsch</a></li>
						<li><a href="/en">English</a></li>
						<li><a href="/es">Español</a></li>
						<li><a href="#">Euskara</a></li>
						<li><a href="/fr">Français</a></li>
						<li><a href="#">Hrvatski</a></li>
						<li><a href="/it">Italiano</a></li>
					</menu>
					<menu id="socials">
						<li class="header"><a href="#">Segwina</a></li>
						<li><a href="https://facebook.com/aphroconfuso">Facebook</a></li>
						<li><a href="https://instagram.com/aphroconfuso">Instagram</a></li>
						<li><a href="https://twitter.com/aphroconfuso">Twitter</a></li>
						<li><a href="https://mastodon.world/@aphroconfuso">Mastodon</a></li>
						<li><a href="https://youtube.com/@aphroconfuso">Youtube</a></li>
						<li><a href="">Spotify</a></li>
						<!-- <li><a href="">Soundcloud</a></li> -->
					</menu>
					<div id="logotype-container">
						<a href="/"><img src="/img/logotype.svg" class="logotype" alt="logo: Aphroconfuso" /></a>
					</div>
					<div id="email"><a href="mailto:l-edituri@aphroconfuso.mt" class="email">l-edituri@aphroconfuso.mt</a></div>
					<div id="copyright"><a href="/drittijiet" class="copyright">&copy; 2023 Aphroconfuso u l-kontributuri rispettivi</a></div>
				</nav>
				<aside id="scroll-tools" class="outlined">
					<p><span id="progress">0%</span> <a id="arrow-top" onclick="scrollToTop()">⤴</a>
					</p>
				</aside>
			</footer>
		</div>
			<!-- Current page: /noah-fabri-ħsieb-il-ħamiema/ -->
	</body>
</html>
