<!doctype html>
<html lang="mt" translate="no">

	<head>
		<meta charset="utf-8">
		
	<title>“Jisimni Gianna” ta’ Loranne Vella · Aphroconfuso</title>
	<meta content="Fil-knisja ta’ San Ġorġ Martri — mhux wisq ’il bogħod minn fejn ġejt noqgħod ftit xhur ilu malli ntbaħt li ż-żwieġ tiegħi kien beda jixbah wisq lil dak t’ommi u anki ’l dak ta’ nannti u tlaqt ’il barra b’ħeffa liema bħalha — hemm ritratt ta’ mara li minn dejjem tfakkarni f’ommi. L-istess taħlita ta’ ferħ u diqa f’ħarsitha, l-istess pettnatura, l-istess qatgħa ta’ ħwejjeġ, l-istess kuluri. F’dirgħajha qed iżżomm tarbija. Naħlef li għandna ritratt fl-istess qagħda u poża ommi u jien meta kelli biss ftit xhur. L-ewwel darba li dħalt f’dil-knisja u rajt ir-ritratt fhimt li dir-rokna tal-knisja hi ddedikata kollha kemm hi lil dil-qaddisa, Santa Gianna Beretta Molla. Imbagħad sirt naf li ċ-ċentru pastorali, li jieħu isimha, jorganizza bosta attivitajiet is-sena kollha fil-qafas ta’ “Progetto Mamma”. Nitbissem. U jaqbadni l-bard." name="description">
	<meta property="og:image" content="https://aphroconfuso.mt/stampi/social_gianna_beretta_molla_social_6a7d23feb1.jpg" data-pagefind-meta="image[content]">
	
		<meta name="author" content="Loranne Vella">
	
	
	
	<meta name="twitter:card" content="summary_large_image">
	<meta name="twitter:site" content="@aphroconfuso">
	<meta name="twitter:creator" content="@aphroconfuso">
	<meta name="twitter:title" content="“Jisimni Gianna” ta’ Loranne Vella">
	<meta name="twitter:description" content="Fil-knisja ta’ San Ġorġ Martri — mhux wisq ’il bogħod minn fejn ġejt noqgħod ftit xhur ilu malli ntbaħt li ż-żwieġ tiegħi kien beda jixbah wisq lil dak t’ommi u anki ’l dak ta’ nannti u tlaqt ’il barra b’ħeffa liema bħalha — hemm ritratt ta’ mara li minn dejjem tfakkarni f’ommi. L-istess taħlita ta’ ferħ u diqa f’ħarsitha, l-istess pettnatura, l-istess qatgħa ta’ ħwejjeġ, l-istess kuluri. F’dirgħajha qed iżżomm tarbija. Naħlef li għandna ritratt fl-istess qagħda u poża ommi u jien meta kelli biss ftit xhur. L-ewwel darba li dħalt f’dil-knisja u rajt ir-ritratt fhimt li dir-rokna tal-knisja hi ddedikata kollha kemm hi lil dil-qaddisa, Santa Gianna Beretta Molla. Imbagħad sirt naf li ċ-ċentru pastorali, li jieħu isimha, jorganizza bosta attivitajiet is-sena kollha fil-qafas ta’ “Progetto Mamma”. Nitbissem. U jaqbadni l-bard.">
	<meta name="twitter:image" content="https://aphroconfuso.mt/stampi/social_gianna_beretta_molla_social_6a7d23feb1.jpg">
	<meta name="twitter:image:alt" content="Mara żżomm tarbija u tħares lejn is-sema." data-pagefind-meta="image_alt[alt]">

		<meta content="black" name="apple-mobile-web-app-status-bar-style">
		<meta content="IE=edge,chrome=1" http-equiv="X-UA-Compatible">
		<meta content="width=device-width, initial-scale=1" name="viewport">
		<meta content="width=device-width" initial-scale="1.0" maximum-scale="1.0" name="viewport">
		<meta content="yes" name="apple-mobile-web-app-capable">
		<meta content="yes" name="mobile-web-app-capable">
		<meta name="msapplication-TileColor" content="#da532c">
		<meta name="theme-color" content="#f9f9f3">
		<link rel="apple-touch-icon" sizes="180x180" href="/img/icons/apple-touch-icon.png">
		<link rel="icon" type="image/png" sizes="16x16" href="/img/icons/favicon-16x16.png">
		<link rel="icon" type="image/png" sizes="32x32" href="/img/icons/favicon-32x32.png">
		<link rel="manifest" href="/manifest.json" crossorigin="use-credentials">
		<link rel="mask-icon" href="/img/icons/safari-pinned-tab.svg" color="#5bbad5">
		<meta property="og:image:type" content="image/jpeg">
		<meta property="og:image:width" content="1200">
		<meta property="og:image:height" content="630">
		<link rel="canonical" href="https://aphroconfuso.mt/loranne-vella-jisimni-gianna/">
		<link rel="alternate" type="application/atom+xml" href="http://aphroconfuso.mt/atom.xml">
		<link rel="alternate" type="application/atom+json" href="http://aphroconfuso.mt/atom.json">
		<link rel="stylesheet" href="/css/style-94552595.css">
		<script>
			var audioLoaded,
				audioUrls,
				author,
				body,
				bodyEnd,
				bodyHeight,
				bodyStart,
				bodyText,
				bookmarksArray,
				bookmarksList,
				bookmarksMenuElement,
				charactersPerPixel,
				charactersPerScreen,
				currentTime,
				duration,
				elapsedTime,
				hideScrollTools,
				lastReportedReadingTime,
				lastReportedScrollPosition,
				lastScrollPosition,
				message,
				issueMonth,
				issueMonthYear,
				newScrollPosition,
				pageHeight,
				pageReportingTitle,
				percentageProgress,
				placeText,
				podcastUrl,
				previousTime,
				progressElement,
				readingSpeed,
				reportingTitle,
				screenHeight,
				skippedTime,
				storyCompleted,
				storyId,
				storyType,
				sequenceEpisodeNumber,
				sequenceEpisodeTitle,
				timeStarted,
				pageTitle,
				wordcount,
				wordsPerPixel,
				wordsPerSecond,
				wordsPerSecondAudio,
				wordsPerScreen;

			audioLoaded = false;
			bookmarksArray = [];
			percentageProgress = 0;
			previousTime = [];
			storyCompleted = false;

			const urlSlug = location
				.pathname
				.replace(/\//g, '');
			const setCookie = (cname, cvalue, exdays = 36500) => {
				const d = new Date();
				d.setTime(d.getTime() + (exdays * 24 * 60 * 60 * 1000));
				let expires = "expires=" + d.toUTCString();
				document.cookie = cname + "=" + cvalue + ";" + expires + ";path=/";
			}
			const getCookie = (cname) => {
				let name = cname + "=";
				let decodedCookie = decodeURIComponent(document.cookie);
				let ca = decodedCookie.split(';');
				for (let i = 0; i < ca.length; i++) {
					let c = ca[i];
					while (c.charAt(0) == ' ') {
						c = c.substring(1);
					}
					if (c.indexOf(name) == 0) {
						return c.substring(name.length, c.length);
					}
				}
				return "";
			}
			var _paq = window._paq = window._paq || [];
			const analytics = (arrayInfo) => {
				if (location.host != 'aphroconfuso.mt')
					console.log(arrayInfo);
				_paq.push(arrayInfo);
			}
			_paq.push(['disableCookies']);
			_paq.push(['enableJSErrorTracking']);
			_paq.push(['enableHeartBeatTimer']);
			_paq.push(['enableLinkTracking']);
			_paq.push(['trackPageView']);
			_paq.push(['trackVisibleContentImpressions']);
			(function () {
				var u = "//analitika.aphroconfuso.mt/";
				_paq.push([
					'setTrackerUrl', u + 'matomo.php'
				]);
				_paq.push([
					'setSiteId', location.host == 'aphroconfuso.mt'
						? '1'
						: '2'
				]);
				var d = document,
					g = d.createElement('script'),
					s = d.getElementsByTagName('script')[0];
				g.async = true;
				g.src = u + 'matomo.js';
				s
					.parentNode
					.insertBefore(g, s);
			})();
			const addRemoveFontSizeClass = (size) => {
				document
					.body
					.classList
					.remove('font-size-1', 'font-size-2', 'font-size-3', 'font-size-4')
				document
					.body
					.classList
					.add(`font-size-${size}`);
				localStorage.setItem('font', size);
			}
			// REVIEW
			const translateTheme = {
				'regular': 'regolari',
				'dark': 'skura',
				'contrast': 'kuntrast',
				'system': 'sistema'
			}
			const addRemoveTheme = (theme, stored) => {
				document
					.body
					.classList
					.remove('theme-regular', 'theme-dark', 'theme-contrast', 'theme-system')
				document
					.body
					.classList
					.add(`theme-${theme}`);
				localStorage.setItem('theme', theme);
				if (stored && theme == 'regular')
					return;
				analytics([
					'trackEvent', 'Tema', `${stored
						? 'Tema storjata'
						: 'Tema nbidlet'}`,
					translateTheme[theme]
				]);
			}
			const initialiseAfterBody = () => {
				document
					.body
					.classList
					.add(location.hostname.replace(/\.?aphroconfuso\.mt/, '') || 'production');
				addRemoveFontSizeClass(localStorage.getItem('font') || 1);
				addRemoveTheme(localStorage.getItem('theme') || 'regular', true);
				if (localStorage.getItem(`tw-${urlSlug}`)) {
					document
						.body
						.classList
						.add('trigger-warning-closed');
				}
			}
		</script>
		<script src="../script/script-4a8a98.js" type="module"></script>
	</head>
	<body class="show-nav this-month-frar">
		<script>
			initialiseAfterBody();
		</script>
		<div id="top-wrapper">
			<a id="skip" href="#skipto">Mur għall-kontenut propju</a>
			<nav id="top-nav">
				<div id="logo-container-wrapper">
					<div id="logo-container">
						<a href="/">
							<img src="/img/logo-4C4845.svg" id="logo" alt="logo: Aphroconfuso"/>
						</a>
					</div>
					<menu class="hide-mobile" id="menu-carousels">
						<li class="abecedaire">
							<a href="/abeċedarju/">Abeċedarju</a>
						</li>
						<li>
							<a href="/almanakk-frar/">Almanakk</a>
						</li>
					</menu>
					<menu class="hide-mobile" id="menu-collections">
						<li class="main-menu-collection">
							<a href="/indħil-barrani/">
								<span class="collection-2 main-menu-collection-span">Indħil Barrani</span></a>
						</li>
						<li class="main-menu-collection">
							<a href="/il-kliem-fit-teorija/">
								<span class="collection-3 main-menu-collection-span">Il-Kliem fit-Teorija</span></a>
						</li>
					</menu>
				</div>
				<input id="menu-toggle" type="checkbox"/>
				<label class='menu-button-container' for="menu-toggle">
					<span style="display: none">Mobile biss: iftaħ il-menu</span>
					<div class='menu-button'></div>
				</label>
				
				<menu id="menu-main">
					
					<li class="hide-laptop main-menu-collection">
						<a href="/indħil-barrani/">
							<span class="collection-2 main-menu-collection-span">Indħil Barrani</span></a>
					</li>
					<li class="hide-laptop main-menu-collection">
						<a href="/il-kliem-fit-teorija/">
							<span class="collection-3 main-menu-collection-span">Il-Kliem fit-Teorija</span></a>
					</li>
					<li class="hide-laptop a-links">
						<a href="/abeċedarju/">Abeċedarju</a>
						<a href="/almanakk-frar/">Almanakk</a>
					</li>
					<li>
						<a href="/appuntamenti/">Appuntamenti</a>
					</li>
					<li>
						<a href="/kontributuri/">Kontributuri</a>
					</li>
					<li>
						<a href="/werrej/">Werrej</a>
					</li>
					<li>
						<a href="/djarju/">Djarju</a>
					</li>
					<li>
						<a href="/sensiliet/">Sensiliet</a>
					</li>
					<li id="podcast-audio">
						<a href="/awdjo/">awdjo&#8239;/&#8239;</a><a href="/podcast/">Podcast</a>
					</li>
					<li class="hide-mobile">
						<a href="/kotba/" class="menu-kotba">Kotba</a>
					</li>
					<li class="hide-laptop choose-theme">
						<a id="theme-regular" role="button" tabindex="0">s</a>
						<a id="theme-dark" role="button" tabindex="1">m</a>
						<a id="theme-contrast" role="button" tabindex="2">c</a>
						<a id="theme-system" role="button" tabindex="3">p</a>
					</li>
					<li>
						<a href="/dwarna/">Dwarna</a>
					</li>
					<li class="hide-laptop">
						<a href="/kotba/">Kotba</a>
					</li>
					<li class="hide-laptop">
						<a href="/kolofon/">Kolofon</a>
					</li>
					<li>
						<a href="/newsletter/">Newsletter</a>
					</li>
					<li class="hide-laptop">
						<a href="/privatezza/">Privatezza</a>
					</li>
					<li>
						<a href="/bookmarks/">Bookmarks<span id="bookmarks-number"></span></a>
					</li>
					<li class="hide-laptop choose-theme" id="text-size-adjust">
						<a id="font-size-1" role="button" tabindex="8">a</a>
						<a id="font-size-2" role="button" tabindex="9">a</a>
						<a id="font-size-3" role="button" tabindex="10">a</a>
						<a id="font-size-4" role="button" tabindex="11">a</a>
					</li>
				</menu>
				<input class="hide-mobile" type="text" id="search-input" placeholder="fittex..." autocomplete="off" auto-fill="off" type="text" autocapitalize="none" enterkeyhint="search"/>
				<ul id="search-results">
					<!-- -->
				</ul>
				
				<div id="brownline"></div>
			</nav>
			<div id="message">
				<!-- -->
			</div>
			<main id="skipto">
				
	<article class="content frar storja story story-215 sequence- " data-pagefind-meta="class[class]" data-pagefind-body>
		<header>
			<ul>
				<li class="header-label" data-pagefind-meta="header">
					
						<a href="/frar-2026/">Frar 2026</a>
					
				</li>
				
			</ul>
			
				<h1 data-pagefind-meta="title">
					
						Jisimni Gianna
					
					
					
				</h1>
			
			
			


	
	<h2 data-pagefind-meta="author">
		
		
			
			
				
					
						<a class="author" href="/loranne-vella/">Loranne Vella</a>
					
					
	</h2>





			
		</header>
		<div class="container">
			
			<section id="grid-max-panel-right-top">
				
				

				
					
				

				
				
				
				<div class="promo bookmark-shortcut">
					<!-- -->
				</div>
			</section>
			<section id="grid-body" data-pagefind-weight="7">
				
					
						<section class="body-text">
							<hr><h5 id="1.-bħal-ommha-fkollox">1. Bħal ommha, f’kollox</h5>
<p><span class="initial"><span class="dropcap drop-O">O</span>mmi</span> kienet <l-m>it-tieni</l-m> wild minn ħamest itfal, <l-m>l-ewwel</l-m> bint wara ħuha <l-m>l-kbir</l-m>, u <l-m>l-ikbar</l-m> waħda minn erba’ aħwa bniet. Meta twieldet <l-m>l-aħħar</l-m> waħda, ommi kienet kibret biżżejjed biex tkun għaliha mhux biss oħtha <l-m>l-kbira</l-m> iżda anki ommha meta ommhom kienet tintefa’ għodwiet sħaħ <l-m>fid-dlam</l-m> tal-kamra <l-m>tas-sodda</l-m> mimduda b’maktur kobba nofsu f’idha nofsu f’ħalqha tifga <l-m>l-krib</l-m> hi u titqabad <l-m>mal-migranji</l-m> li kienu ilhom jaħkmuha għal għarrieda <l-m>mill-ewwel</l-m> ġimgħat <l-m>tat-tielet</l-m> tqala u ma riedu jerħuha b’xejn. Kienet ommi li lil ħutha bniet kienet tlestilhom, kull filgħodu, <l-m>il-ħwejjeġ</l-m> u <l-m>l-fatra</l-m>, u tgħinhom jagħmlu <l-m>s-sodda</l-m> u mbagħad xagħarhom biex ilestu għall-iskola. <l-m>Lill-bniet</l-m> kienet hi li twassalhom, toħodhom magħha meta kienet għadha tmur <l-m>l-iskola</l-m>, imbagħad baqgħet twassalhom anki meta kienet għalqet <l-m>it-tlettax-il</l-m> sena u ma kellhiex għalfejn tattendi skola iktar. Missierhom kien joħroġ kmieni qabel kulħadd, u jmur <l-m>ix-xogħol</l-m>. Miegħu kien jieħu <l-m>liz-ziju</l-m> meta dan kien għadu tifel żgħir, u jżommu <l-m>l-uffiċċju</l-m> bilqiegħda fuq siġġu u mejda ta’ daqs <l-m>tat-tfal</l-m> li kien ordnalu apposta biex ikun jista’ jedha jikteb, jaqra u jħażżeż minn filgħodu sa ma jsir <l-m>il-ħin</l-m> biex jerġgħu lura <l-m>d-dar</l-m> filgħaxija. Meta beda jikber kien <l-m>l-ewwel</l-m> iwasslu <l-m>l-iskola</l-m>, iktar tard <l-m>il-liċeo</l-m>, imbagħad <l-m>l-università</l-m>, u meta <l-m>z-ziju</l-m> kien tfarfar sew u xtaq jibda jmur waħdu, missieru kien jimxiha miegħu <l-m>sat-tieni</l-m> kantuniera <l-m>mid-dar</l-m>. Kien b’hekk, <l-m>il-missier</l-m>, iħalli dejjem <l-m>id-dar</l-m> mimlija nisa u bniet warajh, kif kien jifhem li għandha titħalla <l-m>d-dar</l-m> matul <l-m>il-jum</l-m> mit-Tnejn <l-m>sal-Ġimgħa</l-m>, u jqatta’ <l-m>l-għodwa</l-m> fil-ħeffa li kienu joffrulu <l-m>l-uffiċċju</l-m>, <l-m>il-gazzetti</l-m>, <l-m>il-pipa</l-m> u <l-m>r-rapporti</l-m> li kien ikollu jfassal għall-imgħallem. Kien biss għall-ħabta <l-m>tal-erbgħa</l-m> ta’ waranofsinhar li kien jibda jinfena jgħodd <l-m>il-minuti</l-m> sa ma jkollu jerġa’ lura <l-m>d-dar</l-m>, kemm jista’ jkun tard, għax kien jaf li b’xi mod jew ieħor se jkollu jisma’ dwar kull ħaġa li kienet inqalgħet f’kull kamra <l-m>tad-dar</l-m> u <l-m>fil-klassijiet</l-m> l-iskola dakinhar. Ta’ spiss kien joħodha <l-m>bid-dawra</l-m> u jidħol <l-m>bil-mixi</l-m> sal-Belt jixtri għenieqed <l-m>taz-zalzett</l-m> Malti, jew ħwawar <l-m>tal-użin</l-m>, u xi landa tabakk meta jgħaddilu minn rasu li dik li kellu <l-m>d-dar</l-m> kienet kważi tbattlet. B’xi mod, dejjem kien jasal lura <l-m>d-dar</l-m> mgħobbi u bi tbissima fuq fommu, u malli wliedu kienu jisimgħu <l-m>l-qanpiena</l-m> tal-antiporta, kienu jinżlu <l-m>t-taraġ</l-m> jilqgħuh u kull wieħed u waħda minnhom joħdulu xi ħaġa minn idu biex, sa ma kollha jitilgħu fuq, kien ikun hemm għagħa ta’ eċitament. Imbagħad ommhom kienet tagħtihom ħarsa ta’ ċanfira u tibgħathom siekta f’kamrithom.</p>
<p>Ommi dejjem kienet tgħidli kemm kien żmien ta’ kuntentizza meta kienet għadha tgħix ma’ ħutha u ma’ ommha u missierha, qabel iżżewġet u marret tgħix kemm tista’ ’l&nbsp;bogħod minnhom, biex tobdi lil missierha li dejjem kien jisħqilhom li <l-m>man-nisa</l-m> u <l-m>l-irġiel</l-m> tagħhom <l-m>l-ulied</l-m> għandhom dejjem ifittxu li jitbiegħdu minn dar ommhom u missierhom inkella ħoll xagħrek u ġib <l-m>iż-żejt</l-m> bl-inkwiet li seta’ jinqala’ jekk jibqgħu wisq qrib. Minn dejjem kienet tingwalaha <l-m>l-aktar</l-m> m’ommha, isajru, iħitu, jirrakkmaw, jgħaddu, jitwu u jistivaw, jitolbu u jaħslu u jitimgħu <l-m>lit-tlett</l-m> ibniet <l-m>iż-żgħar;</l-m> kollox kienu jagħmlu <l-m>bil-qalb</l-m> flimkien. Iktar kienu qishom aħwa, ommi u ommha, speċjalment meta ommi kienet waqfet tmur <l-m>l-iskola</l-m> u bdiet tqatta’ <l-m>l-ġranet</l-m> tagħha <l-m>d-dar</l-m>, hi u ommha waħedhom <l-m>fid-dar</l-m> il-kbira tagħhom. Anki għax mhux li kien hemm wisq snin bejniethom; <l-m>in-nanna</l-m> bilkemm kienet għalqithom <l-m>is-sbatax-il</l-m> sena meta kellha ’l&nbsp;ommi. Kultant nipprova naħseb dwar xiex kienu jitkellmu, dwar jekk ommha qatt wissietx lil bintha <l-m>l-kbira</l-m> biex ħajjitha ma tkunilhiex bħal tagħha. Biex ma taċċettax li tiżżewweġ u tibda tferra’ <l-m>l-ulied</l-m> kmieni wisq, biex ma tidħolx għal rabta bħal din ma’ raġel li kliemu anki meta jiġi bi tbissima huwa kmand, mhux biss ma’ wliedu imma anki, jew saħansitra, ma’ martu. Ommi kienet bħal ommha, f’kollox, iżda qatt ma qaltli jekk kinitx, tul dawk <l-m>is-sigħat</l-m> kollha, qed tifli sew <l-m>x’kienu</l-m> verament <l-m>ir-rabtiet</l-m> li kienet imxekkla bihom ommha u jekk kinitx qed tieħu nota biex ċerti affarijiet hi tagħmilhom mod ieħor la jiġi <l-m>ż-żmien</l-m>. Bħalma naf li kont qed nagħmel jien stess jien u nikber, meta nisma’ <l-m>t-ton</l-m> arroganti fi kliem missieri lejn ommi u naraha tinfena iżda ma tgħid xejn; meta kont nismagħha tolfoq tard billejl u nħossha tixtieq tilbes u toħroġ <l-m>mill-bieb</l-m> tad-dar u ma terġa’ lura qatt; tolfoq għax taf li kienu ttiħdulha wisq deċiżjonijiet għaliha u kontriha, u issa li xtaqet titlaq u tipprova tibda <l-m>mill-ġdid</l-m> bil-mod li minn dejjem xtaqet hi, ma setgħetx. Iżda għandi <l-m>l-impressjoni</l-m> li tul <l-m>dal-ħin</l-m> kollu waħedha m’ommha kienet tkun wisq medhija <l-m>bil-labra</l-m> u <l-m>l-ħajta</l-m> tirrakkma, jew <l-m>bil-ganċ</l-m> u <l-m>s-suf</l-m> ittella’ punt wara ieħor, wisq ferħana li kienet, f’<l-m>dax-xogħol</l-m>, tajba daqs ommha, biex tintilef tpaċpaċ magħha dwar <l-m>il-kwistjonijiet</l-m> trivjali <l-m>tal-ħajja</l-m> miżżewġa u <l-m>tal-indukrar</l-m> tat-tfal. Li kieku setgħet, qaltli darba, kienet tqatta’ <l-m>l-bqija</l-m> ta’ ħajjitha hekk, tirrakkma <l-m>fis-skiet</l-m> ma’ ommha, <l-m>it-tnejn</l-m> li huma bi tbissima fuq fommhom, mingħajr ħadd iktar f’ħajjithom, la missier, la raġel, la iben, la wlied u aħwa, la bniet u lanqas subien.</p>
<p><l-m>Is-Sibt</l-m> u <l-m>l-Ħadd</l-m> kienu <l-m>l-jiem</l-m> fejn kienu jkunu <l-m>s-sebgħa</l-m> li huma kollha flimkien, u kien gost għal missierha jmur jagħmel <l-m>ix-xirja</l-m> l-kbira nett. <l-m>Is-Sibt</l-m>, kmieni filgħodu qabel kien ikun qam kulħadd, kien joħroġ u jqatta’ <l-m>l-għodwa</l-m> jżur <l-m>il-ħwienet</l-m> tar-raħal jew jerħilha <l-m>bil-mixi</l-m> sal-Belt biex jara jsibx xi fenek, dundjan jew lampuka, jew ifittex <l-m>l-aqwa</l-m> prieżet, zalzett Malti u mazzit. Kien jidħol jixtri <l-m>l-ħxejjex</l-m>, <l-m>il-ħwawar</l-m>, <l-m>il-ġobniet</l-m> u <l-m>l-ġbejniet</l-m> friski u <l-m>l-inbejjed</l-m>, u <l-m>fl-aħħar</l-m> jgħaddi jġib ftit kafena <l-m>bl-użin</l-m>, xi fliexken likuri u ħlewwiet <l-m>bl-għasel</l-m> u <l-m>l-ilma</l-m> żahar biex <l-m>l-ikla</l-m> tal-Ħadd isajjarhielhom hu. Kien ifewwaħha dar, qaltli ommi kemm-il darba. Mhux biss <l-m>bil-ħwawar</l-m> u <l-m>l-irwejjaħ</l-m> tat-tewm u <l-m>l-basal</l-m> jinqlew <l-m>fix-xaħam</l-m>, imma anki <l-m>tal-pipa</l-m> li kien jedha jpejjep <l-m>fil-ħemda</l-m> ta’ waranofsinhar sa ma <l-m>l-laħam</l-m> ikun qed isir <l-m>fil-forn</l-m>. <l-m>It-tisjir</l-m> kien jibdieh <l-m>mis-Sibt</l-m> u kulħadd kienet taqagħlu żaqqu sa ma jasal ħin <l-m>l-ikel</l-m> il-Ħadd. <l-m>In-nanna</l-m> kienet issajjar kuljum <l-m>mit-Tnejn</l-m> sas-Sibt, iżda ommi u ħutha kienu jkunu ħerqanin <l-m>il-ġimgħa</l-m> kollha għall-ikla <l-m>tal-Ħadd</l-m>, u f’dawk <l-m>il-ġranet</l-m> li missierhom kien ikun <l-m>id-dar</l-m> minn sbiħ <l-m>il-jum</l-m> sa ma jsir ħin <l-m>l-irqad</l-m>, ħadd minnhom ma kien jitniffes li ma jmurx jibdielu u ma jsajrilhomx. <l-m>Fil-jumejn</l-m> li kien ikun <l-m>id-dar</l-m>, kien jibblakka <l-m>ż-żraben</l-m>, jagħmel <l-m>il-kontijiet</l-m> u jalloka <l-m>l-ammont</l-m> tal-flus għal kull xirja u kont li kellhom jitħallsu <l-m>l-ġimgħa</l-m> ta’ wara, jimla <l-m>l-pitrolju</l-m> tal-kuker u <l-m>tal-ħiter</l-m>, u jwieġeb <l-m>l-ittri</l-m> li kien ikun irċieva <l-m>l-ġimgħa</l-m> ta’ qabel. Minn missierha kienet tibża’<span class="pullsemi">,</span> imma dak kien mod, kienet tgħidli, kif turi <l-m>r-rispett</l-m> lejn kap <l-m>il-familja</l-m>, kif tirringrazzjah talli jmur jaħdem għalihom, jipproteġihom <l-m>mill-mard</l-m> u <l-m>l-għawġ</l-m> u jipprovdilhom kulma jiġu bżonn, saħansitra ikla bnina għall-familja kollha nhar ta’ Ħadd. <l-m>L-ebda</l-m> waħda minn sħabha <l-m>tal-klassi</l-m>, kienet qaltli, ma kellha missierha jagħmel <l-m>ix-xirja</l-m> hu u jsajrilhom <l-m>l-ikla</l-m> tal-Ħadd. Kienet tħobbu, avolja baqgħet <l-m>sal-aħħar</l-m> iżżomm lura milli tesprimi lejh <l-m>dil-emozzjoni</l-m>. Kienet tirrispettah għax kien mexa tajjeb magħhom, kemm hi u tikber u kemm meta tgħarrset, imbagħad iżżewġet u telqet <l-m>mid-dar</l-m>. Ma’ żewġha, missieri, kien mexa tajjeb ukoll u qatt ma naf li gergret li qatt kien hemm xi diżgwid bejn missierha u żewġha. U meta kont nistaqsiha jekk missierha kienx jaf <l-m>bid-diżgwid</l-m> li kien hemm bejnha u bejn żewġha kienet taqlibli <l-m>d-diskors</l-m> u tipprova ġġegħelni naħseb li <l-m>l-ilfiq</l-m> billejl kont qed infantsu jien.</p>
<p>Dwar <l-m>il-korla</l-m> tan-nannu ma’ wliedu sirt naf ħafna wara, wara li ommi mietet, meta <l-m>z-ziju</l-m> beda jiftaħ qalbu miegħi dwar <l-m>it-tfulija</l-m> tiegħu kull meta kont nistaqsih biex jiddeskrivili kif kienet ħajjithom meta kienu żgħar biex ikolli iktar ma’ xiex niggranfa ladarba ma stajtx nitkellem iżjed m’ommi. Irrakkuntali dwar <l-m>id-dixxiplina</l-m> iebsa li kellu missieru fuqu, dwar <l-m>is-swat</l-m>, <l-m>l-umiljazzjoni</l-m>, <l-m>il-kliem</l-m> kattiv. Għarrafni bi mġiba li waħħxitni għax m’għaraftx kif nista’ ngħaqqad <l-m>l-istampa</l-m> li dejjem kelli <l-m>tan-nannu</l-m>, li kien ifissed fina <l-m>n-neputijiet</l-m> u jittrattana ta’ prinċipessi u prinċpijiet, jixtrilna <l-m>l-ħelwa</l-m> tat-Tork u <l-m>l-perlini</l-m> kkuluriti kull meta kien jitla’ <l-m>sal-Belt</l-m> imbagħad jiġi <l-m>d-dar</l-m> iżurna, jew meta konna nqattgħu <l-m>l-ġranet</l-m> tal-festi għand <l-m>in-nanniet</l-m> u jsajrilna <l-m>l-imbuljuta</l-m> jew <l-m>il-kokotina</l-m>. Kien <l-m>ix-xbieha</l-m> li kont naħseb li għandu kulħadd ta’ nannuh. Imma qatt ma ppruvajt naħseb fih bħala missier huwa u jrabbi ’l&nbsp;uliedu <l-m>fl-ewwel</l-m> nofs <l-m>tas-seklu</l-m> għoxrin, fi żmien <l-m>il-bumbardamenti</l-m> tal-gwerra, <l-m>l-ewwel</l-m> mit-Taljani mbagħad <l-m>mill-Ġermaniżi</l-m>, u <l-m>l-biża</l-m>’ <l-m>mill-ġuħ</l-m> fil-bidu <l-m>tal-erbgħinijiet</l-m> meta ommi kien għad kellha erba’ snin. Dawn <l-m>l-istejjer</l-m> li beda jgħidli <l-m>z-ziju</l-m> qatt ma kienet irrakkuntathomli ommi, avolja nimmaġina li hemm kienet tkun, jekk mhux <l-m>fl-istess</l-m> kamra żgur li <l-m>fl-istess</l-m> dar, meta nannuwi kien jerfa’ idu fuq ħuha jekk jaħsel jidhirlu li <l-m>t-tifel</l-m> għolla leħnu miegħu jew sfidah, meta kien jagħtih daqqtejn ċinturin kif xieraq fuq kuxxtejh, meta kien jgħajru u jobżoqlu f’wiċċu, lil ibnu stess, biex jurih <l-m>x’jiġri</l-m> meta iben lil missieru ma jurihx <l-m>ir-rispett</l-m> mistħoqq. <l-m>X’aktarx</l-m> li kien jinfexx <l-m>l-iktar</l-m>, jew forsi biss, f’zijuwi għax kien <l-m>il-kbir</l-m> nett <l-m>mill-ulied</l-m>, jew għax kien tifel u suppost jiflaħ għaliha theżżiża bħal din. Biex iġibu fuq saqajh, mingħalih, u minn tifel isawru f’raġel b’saħħtu, rasu fuq għonqu, bħalu. Jew <l-m>x’aktarx</l-m> għax, skont <l-m>in-nannu</l-m> u <l-m>l-missirijiet</l-m> kollha tamparu, <l-m>l-enerġija</l-m> għad-dixxiplina, bħall-edukazzjoni, <l-m>l-aħjar</l-m> li tinvestiha kollha <l-m>fl-ulied</l-m> subien għax kollox moħli fejn jidħlu <l-m>l-bniet</l-m>. Imma ta’ spiss nhewden <l-m>il-għala</l-m> qatt ma pinġithuli b’<l-m>dal-mod</l-m> lil missierha ommi, <l-m>il-għala</l-m> żammithom ġo fiha dawn <l-m>ix-xenati</l-m> kollha fi tfulitha, dejjem jekk dak li qalli zijuwi huwa minnu, iżda m’għandi <l-m>l-ebda</l-m> raġuni għalfejn niddubitah. Lanqas tgħid għandi ’l&nbsp;min nistaqsi dwar dan biex nikkonferma. Minn ħut ommi fadal biss ħuha, terġa’ <l-m>mill-familja</l-m> kollha <l-m>t’ommi</l-m> fadal biss hu. Għax għalkemm <l-m>l-ewwel</l-m> ma miet, snin ilu, kien <l-m>in-nannu</l-m>, <l-m>l-erba</l-m>’ aħwa bniet, li bejn kull waħda u oħra kien hemm għadd ta’ snin mhux ħażin, fettlilhom imutu kollha fi żmien sitt xhur minn xulxin, u kollha <l-m>fl-istess</l-m> sena li mietet anki ommhom, nannti; u zijuwi baqa’ waħdu, imbellah kif kienu telqulu kollha f’daqqa, qishom <l-m>dan-nisa</l-m> kienu fasslu, <l-m>bil-moħbi</l-m> bejniethom, konġura kontrih.</p>
<hr><h5 id="2.-l-aħħar-żifna">2. L-aħħar żifna</h5><p class="break"><span class="initial"><span class="dropcap drop-H">H</span>emm</span> ġranet, ġimgħat, xhur li jaħarbuli minn taħt idejja u xejn minnhom ma jibqagħli, qishom ma seħħewx, qisni ma għexthomx. U kważi nħallihom jgħibu u ma nagħmel xejn biex jifdalli ħjiel tagħhom. Imbagħad jiġu ġranet li nara kif nagħmel biex nilħaq naħfen riħa, nota, leħħa minnhom biex ma ninsiex. Għax ta’ min nibqa’ niftakarhom, ta’ min nikteb kelmtejn dwarhom biex naqrahom iktar ’il&nbsp;quddiem u nevoka mqar farka <l-m>mill-memorji</l-m>.</p>
<p><l-m>Il-memorji</l-m>. Infittixhom <l-m>fil-linka</l-m> mitfija fuq paġni mdennsin ta’ pitazzi bi rkejjen imgerrmin. Immur lura għal jum <l-m>il-Milied</l-m> u naqra li qatt ma kont rajt lil ommi daqshekk ferħana — tiżfen, tidħaq u tiżżuffjetta — daqs dakinhar. Qed tiżfen għax kienet laħqet spiċċat <l-m>it-terapija</l-m> kontra <l-m>l-kanċer</l-m> bl-eżatt għall-festi. Qed ixxejjer <l-m>il-maktur</l-m> roża fin li sa ftit qabel kien imdawwar m’għonqha, ferħana għax kienu qalulha li mhix se jkollha bżonn tagħmel <l-m>ir-raġġi</l-m>. Qed tkanta għax ġiet mistiedna għand <l-m>il-familja</l-m> l-ġdida li ggwadanjat minn relazzjoni ġdida tiegħi. Qed tidħaq għax tista’ <l-m>fl-aħħar</l-m> isserraħ rasha li <l-m>did-darba</l-m> kollox se jmurli ħarir. Se nikkalma, se nsaddad, se nifhem li issa wasalli <l-m>l-ħin</l-m> nibda familja. Qed tiċċaċċra għax <l-m>x’aktarx</l-m> ġa qed tħoss li issa, <l-m>fl-aħħar</l-m>, jien se nsir omm u hi se ssir nanna. Ma nindunax b’dan kollu dakinhar. Naqra f’kull azzjoni tagħha dawn <l-m>it-tifsiriet</l-m> kollha <l-m>mill-ftit</l-m> kitba li għandi dwar dak <l-m>il-Milied</l-m>, <l-m>mir-ritratti</l-m>, u <l-m>mill-filmat</l-m> ta’ ftit sekondi li ħadtilha u li għadu jitturmentani <l-m>sal-lum</l-m> kull meta narah u nintebaħ li kienet qed tiċċelebra, mingħajr ma taf, <l-m>l-aħħar</l-m> Milied tagħha. Hemm jien ukoll fihom, bi tbissima ċċarratli wiċċi u ħaddejn ruxxana lewn <l-m>it-tiżjin</l-m> ossessiv <l-m>fl-isfond</l-m>. Niftakarha sew <l-m>il-fawra</l-m> pjaċir u <l-m>l-moħħ</l-m> ir-riħ li kont għadni naf nesperjenza sa dak <l-m>il-Milied</l-m>. Kont mingħalija li kien wieħed <l-m>mill-isbaħ</l-m> Milidijiet li qatt kelli, minkejja li <l-m>l-lejl</l-m> ta’ qabel kont xrobt iktar milli ppjanajt u għamilt ġurnata nħossni <l-m>bl-istonku</l-m> mhux f’postu. <l-m>Il-ħsieb</l-m> li xi darba se nsir omm qatt ma kien iktar ’il&nbsp;bogħod minn ħsibijieti daqs dak <l-m>iż-żmien</l-m>. Dak ukoll kien <l-m>l-aħħar</l-m> Milied tiegħi mingħajr piżijiet, mingħajr biżgħat u inkwiet. <l-m>Il-fattizzi</l-m> ta’ wiċċi jixhdu ħeffa li ilni sew li tlift. Ħa nħalli <l-m>l-memorji</l-m> ta’ <l-m>dal-Milied</l-m> jibqgħu jiddu u jpetptu <l-m>d-dwal</l-m> tal-festi, ħa nħalli ’l&nbsp;ommi maqbuda f’dawk <l-m>is-seba</l-m>’ sekondi li jibdew u jispiċċaw u jerġgħu jibdew f’dawrien bla waqfien, inħalliha tiżfen kuntenta xxejjer <l-m>il-maktur</l-m> roża ttajjar minn madwarha <l-m>l-ħsibijiet</l-m> mudlama dwar <l-m>il-mard</l-m>. Ħa nħallini maqbuda <l-m>bit-tiċrita</l-m> bluha fuq wiċċi, niffesteġġa <l-m>fl-injoranza</l-m> tiegħi dwar <l-m>l-għawġ</l-m> li kien qed jistenna <l-m>bl-akbar</l-m> sabar wara <l-m>l-kantuniera</l-m>, dwar <l-m>ir-rankatura</l-m> li kollox kien se jibda jieħu malli jasal u jġib miegħu <l-m>n-niket</l-m> tat-telfien, <l-m>is-sens</l-m> tremend ta’ ħtija li issa tard wisq u <l-m>l-bżonn</l-m> irrazzjonalment urġenti biex nibda nerfa’ <l-m>r-responsabbiltajiet</l-m> mistennija minni bħala bint li ħabta u sabta sfat mingħajr omm, saret mara <l-m>mil-lejl</l-m> għan-nhar, u ħasset li kellha, allura, bilfors issir omm hi.</p>
<p>Wara dak <l-m>il-Milied</l-m>, <l-m>l-għawġ</l-m> tfaċċa f’April, ġimagħtejn wara li ġejt lura Ruma, fejn kont ilni ngħix tmien snin, minn żjara Malta. Ommi kienet marret <l-m>bis-santa</l-m> tal-mejtin ta’ oħtha <l-m>s’għand</l-m> ħabiba tagħha biex tħallihielha. Kienu poġġew bilqiegħda jitkellmu imma ftit minuti wara, <l-m>is-siġġu</l-m> li kienet bilqiegħda fuqu nkiser u waqgħet. Dak <l-m>il-ħin</l-m> kienet qamet qisu ma ġara xejn. <l-m>L-uġigħ</l-m> ġie wara. Marret <l-m>l-isptar</l-m> u qalulha li għandha biss tbenġil intern, bagħtuha <l-m>d-dar</l-m> u tawha <l-m>l-krozzi</l-m>. Marret għall-agħar, <l-m>l-uġigħ</l-m> żdied. Għaddew ftit jiem u ndunat li dirgħajha ma baqgħux jaħdmu; ħasbet li minħabba <l-m>l-krozzi</l-m>. Reġgħet daħlet <l-m>l-isptar</l-m> u <l-m>fl-aħħar</l-m> indunaw li kellha xaqq <l-m>fl-għadam</l-m> u operawha. Indunaw li <l-m>l-kanċer</l-m> kien reġa’ tfaċċa u issa kien infirex <l-m>fl-għadam</l-m>. <l-m>L-uġigħ</l-m> f’għonqha u <l-m>l-fatt</l-m> li ma setgħetx tikkontrolla dirgħajha kienu riżultat ta’ dan. U wkoll <l-m>il-fatt</l-m> li kienet ixxaqqet <l-m>l-għadma</l-m> meta waqgħet. Speċjalista minnhom sejjaħ lil missieri u qallu li ma kellhiex iktar minn sitt xhur ħajja. Ħassejna kollox jieqaf madwarna. Imbagħad jikkrolla. Kemm kien mar żmerċ <l-m>l-ispeċjalista</l-m>. Lanqas kien fadlilha xahar u nofs. <l-m>L-ewwel</l-m> ma tilfet kienet <l-m>it-tbissima</l-m> minn fuq fommha. Tilfet <l-m>l-enerġija</l-m>, <l-m>is-saħħa</l-m>, <l-m>il-kulur</l-m>. <l-m>Il-maktur</l-m> ma xejritux iżjed. Għafsitu f’kobba u daħħlitu f’ħalqha kif kienet tiftakar lil ommha tagħmel meta kienet tinfena taħt <l-m>l-għafis</l-m> tal-uġigħ.</p>
<hr><h5 id="3.-is-sbejħa-rieqda">3. Is-Sbejħa Rieqda</h5><p class="break"><span class="initial"><span class="dropcap drop-F">F</span><l-m>il-primarja</l-m></span>, sena minnhom <l-m>l-iskola</l-m> tellajna <l-m>d-dramm</l-m> tas-Sbejħa Rieqda. Kellna ħafna eċitament speċjalment meta konna għadna ma nafux min minna kienet se tkun <l-m>is-Sbejħa</l-m>. Jien sbejħa ma kontx. Kelli wiċċi mgerrem, xagħri bla forma, nuċċali li kien jaħbili għajnejja, <l-m>l-uniċi</l-m> mill-fattizzi tiegħi li qatt għoġbuni. Kont naf li ma kontx se nintgħażel jien. Jien qatt ma kont nintgħażel għal rwoli prinċipali, la <l-m>fid-drammi</l-m>, la <l-m>fil-lezzjonijiet</l-m> u lanqas <l-m>fl-attivitajiet</l-m> tal-knisja u <l-m>d-duttrina</l-m>. U kif issa konna drajna li jiġri, intgħażlet <l-m>mill-iskola</l-m> kollha, bħala <l-m>s-Sbejħa</l-m>, waħda <l-m>mill-klassi</l-m> tiegħi li kienet tilfet ’l&nbsp;ommha xi ftit xhur qabel. Verament kienet sbejħa, kien jistħoqqilha. Imma <l-m>l-biki</l-m> għal ommha mejta li kien jaħkimha kull tant żmien kont qbadt nistkerrhu. Kulħadd kien ifissed fiha u jtiha minn kollox u <l-m>l-bqija</l-m> konna nintesew. Kont naqbad lili nnifsi nixtieq li ommi tmut ukoll ħalli <l-m>l-attenzjoni</l-m> ddur ftit fuqi, imqar għal ftit ġimgħat. Imma <l-m>sal-jum</l-m> tat-tqassim <l-m>tar-rwoli</l-m> ommi kienet għadha ħajja u kien biss meta wasalna għall-aħħar <l-m>mir-rwoli</l-m> ż-żgħar li smajthom jgħajtuli b’ismi. Intgħażilt bħala tifel messaġġier għal parti ta’ nofs minuta kollox lejn <l-m>l-aħħar</l-m> tat-tieni att. Xorta fraħt, għax b’hekk stajt nitla’ fuq palk u nattendi għall-provi li kienu se jsiru tliet darbiet <l-m>fil-ġimgħa</l-m> wara <l-m>l-iskola</l-m> u lejn <l-m>l-aħħar</l-m> anki nhar ta’ Sibt u Ħadd. Fraħt ukoll għax kelli nilbes ħwejjeġ ta’ tifel mingħajr ma ommi tibda teqred li <l-m>l-bniet</l-m> u <l-m>t-tfajliet</l-m> jixirqulhom ħafna iktar <l-m>id-dbielet;</l-m> kienet tqarras wiċċha kull meta kont ninsisti li rrid nilbes qalziet minflok. Avolja, kienet toħodli rasi tfakkarni, kull darba li kont nobdiha u nilbes dublett, li kelli nżomm riġlejja marsusin flimkien <l-m>bl-irkupptejn</l-m> immejlin li ma jmurx jidhirli <l-m>l-panty</l-m> u naqa’ għaċ-ċajt. Ma kienx biżżejjed li ġġegħelni nilbes <l-m>id-dbielet</l-m> li kienet tħitli, u turini kif għandi nżomm riġlejja. Kienet anki turini, kif kienu għallmuha ommha, zijietha u <l-m>l-għalliema</l-m> nisa meta kienet għadha <l-m>l-iskola</l-m>, kif għandi nagħmel biex nimxi dritt mingħajr ma nħares lejn <l-m>il-ponot</l-m> taż-żarbun billi kienet tqegħedli ktieb oħxon fuq rasi u ġġegħelni nimxi bih mingħajr ma nwaqqgħu <l-m>t-tul</l-m> kollu <l-m>tal-kuritur</l-m>. Kont naf li malli ngħid iva għad-dublett kien se jkolli nibdel kif infettaħ riġlejja u kif nimxi biex nogħġobha, allura dejjem kont nippreferi <l-m>l-qalziet</l-m> u <l-m>l-qrid</l-m> tagħha. <l-m>Fil-fatt</l-m>, imnalla kienu għażluli dak <l-m>ir-rwol</l-m> għax ma tantx kont nista’ nimmaġinani <l-m>bid-dbielet</l-m> tal-frilli bħalma kellhom jilbsu <l-m>l-fati</l-m> u <l-m>l-prinċipessi</l-m> kollha <l-m>fid-dramm</l-m>, tant kont bla grazzja. Ommi kienet waħda <l-m>mill-ħajjata</l-m> fost <l-m>il-ġenituri</l-m> li kienu offrew li jħitu <l-m>l-kostumi</l-m> tad-dramm u naf eżatt kemm pantlori, frilli u ġmigħ kien fihom <l-m>l-ilbiesi</l-m> tan-nobbli u <l-m>l-fati</l-m> mistednin għall-ballu rjali meta twieldet <l-m>is-Sbejħa</l-m>. Ippruvajthom kollha u mmutettjajt sigħat sħaħ quddiem <l-m>il-mera</l-m>. Però għall-kostum tiegħi ommi ma kellha tħit xejn. Għażilt <l-m>il-qalziet</l-m> tal-bellus aħdar li jinġema’ b’ċinta u buttuna <l-m>tar-ram</l-m> taħt <l-m>l-irkoppa</l-m> u qmis kannella mżejna <l-m>bir-rakkmu</l-m> mal-pavri, <l-m>bil-kmiem</l-m> minfuħin, minn qalb ħwejġi stess li kienet ħitithomli ftit xhur qabel u kienu <l-m>l-ħwejjeġ</l-m> favoriti tiegħi, u <l-m>l-messaġġier</l-m> irjali ħloqtu waħdi f’temp ta’ ħames minuti. Kont ferħana, imma xorta, <l-m>it-tingiża</l-m> li lanqas biss kont ġejt ikkunsidrata għall-parti <l-m>tas-Sbejħa</l-m> bqajt inħossha kull meta ġietni memorja <l-m>tad-dramm</l-m> li tellajna.</p>
<p>Meta tlaqt minn dik <l-m>l-iskola</l-m>, <l-m>it-tifla</l-m> sbejħa bla omm domt snin twal ma rġajt rajtha. <l-m>Fl-aħħar</l-m> jiem qabel ma mietet ommi, <l-m>fl-aħħar</l-m> lejl li kienet għadha ma nbelgħetx <l-m>mill-ħakma</l-m> tal-morfina, ommi bdiet thewden dwar <l-m>l-ixkupi</l-m> u <l-m>t-tiġieġ</l-m>, dwar missieri, dwar <l-m>id-dar</l-m>, thewden u tingħi u tokrob u tokrob <l-m>bl-uġigħ</l-m>. Tatni rasi u tlabt <l-m>lin-nurse</l-m> tagħmel xi ħaġa biex ittaffilha <l-m>l-uġigħ</l-m>, qaltli ħa nara hawnx tabib f’xi ward. Domna siegħa nistennew. <l-m>Fl-aħħar</l-m> tfaċċat tabiba. Kienet <l-m>is-Sbejħa</l-m>. Għarafna ’l&nbsp;xulxin imma ma sellimniex. Forsi għax kien billejl u <l-m>d-dlam</l-m>, imma donnha ħarsitli biċ-ċiera. Bħal donnha riedet tgħidli li qed nagħmel wisq għaġeb, dawn kienu affarijiet li jkollu jgħaddi minnhom kulħadd. Tlabtha ttaffilha <l-m>l-uġigħ</l-m> lil ommi u tbissimtilha ftit, xtaqt infakkarha f’kif tħossha bint meta tara ’l&nbsp;ommha f’dagħdigħa <l-m>tal-mewt</l-m>. Ħarsitha baqgħet iebsa u aċċettat li tagħtiha doża iktar qawwija ta’ morfina mingħajr ma avżatni li malli se tintelaq għall-ħedla tagħha, ommi kienet se torqod raqda mistrieħa tant <l-m>fil-fond</l-m> li minnha ma kinitx se terġa’ tqum.</p>
<hr><h5 id="4.-annie-get-your-gun">4. Annie Get Your Gun</h5><p class="break"><span class="initial"><span class="dropcap drop-N">N</span>ixtieq</span> innessi <l-m>l-mod</l-m> kif ommi ċeditilha daqshekk malajr ’<l-m>il-morfina</l-m>. Tlabna biex ma ġġebbidx u ma tbatix u hekk għamlet; ħarbitilna malajr, hekk, u taritilna bħal żiffa riħ. U jien bkejt u tbissimt u xtaqtilha <l-m>l-vjaġġ</l-m> it-tajjeb u għal ftit jiem ħassejtni qed intir jien ukoll. Għal jiem sħaħ lanqas demgħa waħda, tbissim biss. Kont qisni waħda li għadha kif ġratilha xi ħaġa sabiħa. Sakemm jum minnhom <l-m>it-telfien</l-m> tagħha ħassejtu bħal daqqa ta’ ponn <l-m>fl-istonku</l-m> li regħedni minn ġewwa. <l-m>Sal-lum</l-m> għadni, kull tant żmien, naqbad lili nnifsi ngħid bejni u bejn ruħi, illum inċempel waħda ’l&nbsp;ommi. Imbagħad niftaħ <l-m>il-pitazz</l-m> u nfittixha hemm qalb <l-m>il-memorji</l-m>. Fuq <l-m>il-paġna</l-m> tax-xellug ommi għadha ħajja u jien qed ingawdiha għax kont inżilt Malta għal ftit jiem. Morna flimkien inżuru <l-m>lin-nanna</l-m>, li tiġi ommha, imbagħad bqajna sejrin għand <l-m>iz-ziju</l-m>, <l-m>ir-raġel</l-m> t’oħtha <l-m>ż-żgħira</l-m> nett li kienet <l-m>l-ewwel</l-m> mill-aħwa bniet li mietet, <l-m>it-tnejn</l-m> l-oħra kienu se jmutu, waħda wara <l-m>l-oħra</l-m> fi ftit xhur, imma <l-m>l-ewwel</l-m> kienet se tmut ommhom, imbagħad ommi. Wara ommi telqet ziti li kienet tiġi ta’ qabel <l-m>tal-aħħar</l-m> mill-aħwa, u <l-m>fl-aħħar</l-m> mietet <l-m>iz-zija</l-m> li kienet sentejn iżgħar minn ommi. Imma dakinhar ħadd minna ma kellu ħjiel <l-m>tas-sensiela</l-m> mwiet li kienet ġejja fuqna. Konna għadna kollha kemm aħna <l-m>bil-luttu</l-m> għal oħthom <l-m>iż-żgħira</l-m> biss.</p>
<p>Lura <l-m>d-dar</l-m> jien u ommi sajjarna flimkien. Hi sajret <l-m>is-soppa</l-m> mimlija ħaxix u jien żidtilha <l-m>l-ġbejniet</l-m>, <l-m>l-irkotta</l-m>, <l-m>il-piżelli</l-m> u komplejt inħawwarha kif inħobbha jien. Missieri dakinhar kien ma jiflaħx u qgħadna nfissdu fih. Fuq <l-m>il-paġna</l-m> tal-lemin kienet ilha mejta tliet xhur. Nerġa’ nħares lejn <l-m>tax-xellug</l-m> u naraha għadha ħajja, mingħajr inkwiet kbir ħlief li tilfet lil oħtha <l-m>ż-żgħira</l-m> li kienet kważi rabbietha hi. Nerġa’ ndawwar ħarsti lejn <l-m>il-lemin</l-m>. <l-m>In-nanna</l-m> issa ħallietna wkoll u magħha telqu wkoll <l-m>il-bqija</l-m> ta’ wliedha bniet u niċċassa nara kif issa <l-m>n-nisa</l-m> fil-familja ta’ ommi f’<l-m>dil-paġna</l-m> kollha mejtin. Sa sitt xhur qabel kienu għadhom kollha ħajjin. Kuljum nistaqsi, <l-m>x’suppost</l-m> għamilt? Għax malli mietet donni bdejt nismagħha tirrabja miegħi għax tort tiegħi li issa m’għadhiex hawn tieħu ħsieb missieri, tieħu ħsieb ommha, tieħu ħsieb ħutha <l-m>l-bniet</l-m>. Missieri <l-m>fil-paġna</l-m> tal-lemin narah fraġli, minxuf, mitluf mingħajrha. Minsijin għalkollox <l-m>l-iljieli</l-m> kollha kliem iebes u lfiq fi żmien meta kien għad kelli ħmistax, <l-m>sittax-il</l-m> sena. Meta kont jien li <l-m>fl-aħħar</l-m> kbirt u tlaqt <l-m>mid-dar</l-m>, ommi kienet irrassenjat ruħha li <l-m>d-dar</l-m> u <l-m>l-ħajja</l-m> miżżewġa kienu <l-m>l-aqwa</l-m> ħajja li setgħet tgħix u waqfet tolfoq u tisħet xortiha u hi u missieri, <l-m>fl-assenza</l-m> tiegħi, stħajluhom reġgħu marra lura għas-snin <l-m>tan-namur</l-m> u <l-m>l-għerusija</l-m> meta <l-m>ż-żwieġ</l-m> u <l-m>l-familja</l-m> kienu għadhom <l-m>il-ħolma</l-m> kollha ward u żahar <l-m>tat-tnejn</l-m> li huma. Imma xħin safa mingħajrha, missieri sar ras maqtugħa. F’ħajjitha kien iserraħ fuqha għal kull ħaġa, imma <l-m>s-saħħa</l-m> li kienet tagħtih kien jaħsibha ġejja kollha minn ġo fih, u magħna kien iġib ruħu li <l-m>ż-żwieġ</l-m>, <l-m>id-dar</l-m> u <l-m>l-familja</l-m> kien imexxihom kollha hu. Għax hekk kienet mgħallma li għandha tagħmel bħala martu, li tkun pilastru għalih, u iktar ma jkun b’saħħtu hu iktar se tgawdi hi, u mbagħad iktar se ngawdi jien magħhom. Bħal ommha, f’kollox. Lili kienet għallmithieli wkoll <l-m>dit-tagħlima</l-m> meta jien kelli għaxar snin, u f’xi ġurnata tard waranofsinhar meta kont bqajt <l-m>id-dar</l-m> minħabba li kelli riħ, fuq <l-m>it-televixin</l-m> kienu qed juru <em>Annie Get Your Gun</em> u qgħadna narawh flimkien. Jien u ommi, fi tfuliti, qattajna ħafna nofstanhari naraw <l-m>il-films</l-m> klassiċi li kienu juru fuq <l-m>l-istazzjonijiet</l-m> Taljani, dawk b’Judy Garland jew Betty Hutton, Doris Day jew Esther Williams, b’Howard Keel jew Fred Astair, Frank Sinatra jew Clark Gable, <l-m>l-istilel</l-m> li kienet kibret magħhom hi u issa anki jien. Kien gost kbir għalija narahom m’ommi dawn <l-m>il-films</l-m> bla kulur, avolja kienu ta’ żmienha, mhux ta’ żmieni. Imma <l-m>l-akbar</l-m> gost għalija kien li konna nkunu jien u hi biss <l-m>id-dar</l-m>, għax li kieku kellu jasal missieri għal għarrieda <l-m>mix-xogħol</l-m> kienet tqum tiġri titfi <l-m>t-televixin</l-m> u malajr terġa’ xxidd <l-m>il-fardal</l-m> għax, skont hi, mhux sew turi <l-m>lir-raġel</l-m> li waqt li hu qiegħed <l-m>ix-xogħol</l-m> hi qed tagħmel xi ħaġa li tagħtiha pjaċir. Dakinhar ta’ <em>Annie Get Your Gun</em>, jien kont qed inżomm ma’ Annie, ovvjament. Kont nogħxa għall-istejjer fejn <l-m>il-persunaġġ</l-m> ewlieni <l-m>tal-mara</l-m> kien ikun ta’ waħda li ma kinitx tidħol kexxun f’dak li kien mistenni <l-m>min-nisa</l-m> dak <l-m>iż-żmien</l-m>. Speċjalment dawk <l-m>l-istejjer</l-m> fejn kienet tkun dik li, mingħajr biss tinduna, <l-m>l-ewwel</l-m> tissorprendi mbagħad tifferoċja <l-m>lill-irġiel</l-m> bis-saħħa u <l-m>l-intelliġenza</l-m> tagħha. <l-m>Mill-bidu</l-m> tal-film kont ġa qed nieħu nota ta’ dan kollu mingħajr ma naf. Ma’ kull tir <l-m>bl-ixkubetta</l-m> ta’ Annie li kien qed jolqot <l-m>il-ħamiema</l-m> tat-tafal, ġieli anki tlieta tlieta jew ħamsa ħamsa, bdejt nogħla <l-m>mill-pultruna</l-m> ngħajjat <l-m>bil-ferħ</l-m> u ngħajjeb lil Frank xħin narah jindanna li <l-m>dil-mara</l-m> kellha ħila akbar minn tiegħu għax lanqas biss bdiet tipprova tirbaħlu. Imma meta waslet <l-m>ix-xena</l-m>, lejn <l-m>l-aħħar</l-m>, fejn Annie u Frank, issa <l-m>r-raġel</l-m> tagħha, reġgħu kienu qed jisfidaw lil xulxin biex jaraw min kien <l-m>l-aqwa</l-m> tiratur minnhom <l-m>it-tnejn</l-m>, ommi ġibditli <l-m>l-attenzjoni</l-m> u qaltli, “issa ara <l-m>x’se</l-m> tagħmel!” Dik tbissima li kellha fuq wiċċha! Imma jien iddarrast malli fhimt. Annie għażlet li titlef apposta biex <l-m>lir-raġel</l-m> ma twaqqgħux għaċ-ċajt quddiem kulħadd. “Raġel irbaħlu meta għadek se tibda tiġbidlu <l-m>l-attenzjoni</l-m> lejk,<span class="pullsemi">”</span> kienet qaltli ommi dakinhar. “Iżda ladarba tirbħu, m’għandekx għalfejn tkompli tirbaħlu. Wara dik <l-m>ir-rebħa</l-m>, kull rebħa oħra <l-m>fil-verità</l-m> tkunlek telfa. Minn hemm ’il&nbsp;quddiem, <l-m>mar-raġel</l-m> tiegħek trid titlef biex veru tirbaħ. Kif għamlet Annie. U b’hekk kulħadd ikun ferħan.<span class="pullsemi">”</span> Ommi baqgħet issemmihieli <l-m>dix-xena</l-m> tul <l-m>is-snin</l-m>, tfakkarni f’kif għandi nġib ruħi <l-m>mar-raġel</l-m> ladarba niżżewweġ, li għandi <l-m>l-ewwel</l-m> u qabel kollox nara kif inkunlu intelliġenti u b’saħħti mingħajr ma nikkompeti miegħu u nipprova ngħaddih għax jekk jitlef hu nitlef jien. Tajjeb li nkun intelliġenti, imma mhux iżżejjed; kemm inżommlu kumpanija tajba. U b’saħħti biżżejjed biex meta riġlejh ma jreġġgħuhx, iserraħ fuqi sa ma jerġa’ jiġi f’tiegħu u jkompli jmexxi hu. Mhux ta’ b’xejn, meta sibt <l-m>ix-xoqqa</l-m> f’moxtha, lebbitt ’il&nbsp;bogħod minn Malta. Mhux wisq ’il&nbsp;bogħod. Tefgħa ta’ ġebla, <l-m>fil-fatt</l-m>, imma biżżejjed biex ma nħossnix nifga <l-m>mill-mod</l-m> kif kienet taħsibha ommi u <l-m>l-ġenerazzjoni</l-m> tagħha dwar dawn <l-m>l-affarijiet</l-m>.</p>
<p><l-m>Mal-għajbien</l-m> tagħha missieri ntebaħ li <l-m>s-snin</l-m> kollha li kienu ilhom flimkien kien raġel miżmum dritt <l-m>bil-krozzi</l-m> li kienet sawritlu hi, u li issa, mingħajrhom ma kienx jiflaħ iktar fuq riġlejh. Kien <l-m>bil-luttu</l-m> għalih innifsu daqskemm kien għaliha. Kont nitbikkem narah jogħtor u jiċkien. Xtaqt indawwar dirgħajja miegħu, nipproteġih. Minflok, konna nilletikaw għax jien u hu konna agħar minn kelb u qattus. <l-m>Il-kalma</l-m> kienet taqa’ biss meta nitkellmu dwarha. Dwar ommi biss konna naqblu jien u hu. Kont fhimt li anki saħħti kienet ġejja mingħandha, li anki għalija kienet pilastru li nserraħ fuqu mingħajr ma naf.</p>
<p>Ftit ġimgħat qabel mietet kont ktibt li ommi qed tgħidilna li se tieħu kollox pass pass, tgħix ħajjitha ġurnata b’ġurnata, jiġri li għandu jiġri, <l-m>l-aqwa</l-m> li tara <l-m>l-jum</l-m> jisbaħ u tgħixu kollu sa ma jsir ħin <l-m>l-irqad</l-m> u tkun kuntenta li għexet ġurnata oħra sħiħa u tħossha rebbieħa. F’<l-m>dil-kompetizzjoni</l-m> donnha riedet tagħmel minn kollox biex tirbaħ hi u ma ċċedi <l-m>l-ebda</l-m> tir. Iżda ftit kien fadlilha minnhom <l-m>dal-ġranet</l-m> sħaħ, u malli tilfet u tlifnieha; <l-m>il-ġranet </l-m>— mingħajrha — bdejt ngħoddhom jien. Dawk, hemm ħafna iktar minnhom; <l-m>il-bqija</l-m> ta’ ħajti. Ma nafx jekk f’<l-m>dil-logħba</l-m> t-telfa hix rebħa, u <l-m>r-rebħa</l-m> telfa.</p>
<hr><h5 id="5.-kolonna-mxaqqa">5. Kolonna mxaqqa</h5><p class="break"><span class="initial"><span class="dropcap drop-N">N</span>insab</span> quddiem <em>La Columna Rota</em> ta’ Frida Kahlo, ilni wieqfa dritta quddiemha ħin twil. Konxja <l-m>tal-fatt</l-m> li jien wieqfa. Dritta. Dahri dritt u wiċċi biss qed jogħla u jinżel jifli <l-m>l-pittura</l-m>. Ġejt nara <l-m>l-wirja</l-m> ddedikata għal Kahlo <l-m>fl-iScuderie</l-m> del Quirinale, <l-m>fis-sittin</l-m> anniversarju <l-m>mill-mewt</l-m> tagħha. Hija wirja estensiva, ’il&nbsp;fuq minn mitt biċċa xogħol. Imma neħel quddiem <l-m>dil-pittura</l-m> dwar <l-m>ix-xewka</l-m> ta’ dahar Kahlo li treġġiha bħal kolonna mxaqqa, <l-m>bit-taċċi</l-m> mferrxin tul <l-m>il-lemin</l-m> ta’ ġisimha. <l-m>Dil-pittura</l-m> tkexkixni, u iktar ma nħares lejn <l-m>it-tiġrif</l-m> u <l-m>t-tmermir</l-m>, iktar niddritta, daqt nitgħawweġ lura. Imma le. Huwa moħħi li jirnexxilu jiġġebbed u jmur lura għoxrin sena sħaħ, lura <l-m>fiż-żmien</l-m> meta kien sarli intervent <l-m>fin-naħa</l-m> t’isfel ta’ dahri wara xhur ta’ wġigħ insapportabbli li kien jibda <l-m>mil-lemin</l-m> tal-ħofra ta’ dahri u jinfirex <l-m>mar-riġel</l-m> tal-lemin sa wara rkoppti fejn kien jinbidel f’tingiża dejjiema li ma ttinix nifs. Niftakar u nerġa’ naqta’ nifsi. Niftakar li <l-m>mal-iċken</l-m> ċaqliqa kont inħoss bħal musmar imsaddad jinfidni u nibda nara <l-m>x-xjaten</l-m> u <l-m>d-dimonji</l-m> bl-uġigħ. Dik ħlewwa ta’ qalb li kienet taqbadni! Nimxi, noqgħod bilwieqfa, ninxteħet bilqiegħda, <l-m>l-uġigħ</l-m> ma kien itaffi b’xejn. Kull tant ħin kien jiġi, bħal leħħa, uġigħ iktar b’saħħtu. Kien jonqos ftit malli nimtedd, iżda <l-m>l-lejl</l-m> kien jifnini <l-m>bl-inkwiet</l-m>. Niftakar <l-m>il-biża</l-m>’ li <l-m>l-uġigħ</l-m> qatt ma kien se jgħib, li kien se jkolli nitgħallem ngħix bih. <l-m>L-uġigħ</l-m> bħal terremot li jġarrafni <l-m>mis-sisien</l-m>, jifridni minn niesi, minn ħbiebi, minn <l-m>tax-xogħol</l-m>, iħallini ninfena u nitfarrak waħdi. Jiġini f’rasi kliem Virginia Woolf dwar <l-m>l-impossibbiltà</l-m> li nesprimu <l-m>bil-kliem</l-m> l-esperjenza ħarxa u privata <l-m>tal-ġisem</l-m> li jbati. Domt xhur sħaħ nipprova nifhem <l-m>x’għandi</l-m> għax <l-m>l-ispeċjalista</l-m> tal-għadam, li kulħadd kien jaħlef bih — Alla jaħfirlu, għax ftit snin wara marad u miet — baqa’ ma fehmux kliemi u ma għadirnix. Ma emminnix li muġugħa, li <l-m>l-uġigħ</l-m> kien ta’ veru u mhux mistħajjel. Mingħajr ma ħares f’għajnejja kien qaħqaħ tnejn u minn taħt <l-m>l-ilsien</l-m> qalli biex immur inkellem psikjatra. Bħallikieku ried jgħidli li la ma kienx qed iħossu hu ma jistax jifhem kif nista’ nħossu jien. Għalxejn insistejt biex jagħmilli testijiet oħra la <l-m>l-X-rays</l-m> ma kinux qed jikxfu <l-m>x’ma</l-m> kienx f’postu u <l-m>x’kien</l-m> qed jikkawżah <l-m>l-uġigħ</l-m>. Bqajt infittex widna li lesta mhux biss tismagħni, tikkunslani u tiggwidani, iżda aktar minn hekk li tfejjaqni u teħlisni għalkollox <l-m>mill-uġigħ</l-m>, li kien f’dahri u jinżel <l-m>mal-wara</l-m> ta’ riġli <l-m>tal-lemin</l-m> u mhux f’moħħi. Xtaqt li ma nibqax inħoss iktar. Xejn. Ridt li nsir ġisem li ma jħossx. Xtaqtni mhux iktar <l-m>tan-nervituri</l-m>, <l-m>tad-demm</l-m> u <l-m>tal-laħam</l-m>. Ridtni <l-m>tal-irħam</l-m>. Imbagħad, meta kienet tmur għajni bija, kont noħlomni bla toqol, bla għeja, bla trufijiet. Ridtni <l-m>tal-ħarir</l-m>. <l-m>Mal-qawmien</l-m> kont nintebaħ li għadni nħoss. Bqajt ngħidilhom, lil kull min kien jistaqsini kif jien, li jien muġugħa, muġugħa ħafna, se ttini rasi <l-m>bl-uġigħ</l-m>. Tobba, speċjalisti, infermieri, fiżjoterapisti, radjologi. <l-m>Fl-aħħar</l-m> qaluli nibqa’ mimduda ġimagħtejn f’soddti, <l-m>id-dar</l-m>. Libbsuli kurpett ma’ qaddi u <l-m>mill-ġnub</l-m> tiegħu rabtuli żewġ ċineg ħoxnin <l-m>bil-piżijiet</l-m> fit-truf u ħallewhom imdendlin <l-m>mit-tarf</l-m> tas-sodda lil hinn minn saqajja biex forsi <l-m>bil-ġbid</l-m> għadmi jiġi f’postu. Meta <l-m>l-uġigħ</l-m> kompla jmur għall-agħar u beda jiżdied <l-m>it-tnemnim</l-m> tul <l-m>ir-riġel</l-m> kollu qaluli nagħmel ġimagħtejn oħra hekk. Wara xahar marbuta u mtaqqla f’sodda <l-m>bil-mitraħ</l-m> mitruħ li ħadd ma indenja jgħarrafni li ma kien tajjeb xejn għall-qagħda ta’ dahri, kont iddgħajjift tant li ma stajtx nerġa’ nqum fuq saqajja. <l-m>Is-swaba</l-m>’ ta’ saqajja <l-m>tal-lemin</l-m> issa kienu għalkollox reqdin. Dħalt <l-m>l-isptar</l-m> qalbi maqtugħa li għad nerġa’ nħares madwari minn bilwieqfa. Meta <l-m>fl-aħħar</l-m> ġie jinvistani <l-m>n-newrokirurgu</l-m> u ra f’liema stat kont, mar jaħtaf <l-m>lill-ispeċjalista</l-m> tal-għadam talli kien ittraskurani, talli kien ħallieni niddgħajjef u kont viċin li nibqa’ pparalizzata. Marret ommi wkoll iċċanfar lil <l-m>tal-għadam</l-m>, tgħajjat u titmasħan f’wiċċu, idejha żewġ ponnijiet lesti għad-daqqiet tant kienet ifferuċjata għalih, li kien irrovina ħajjet <l-m>l-unika</l-m> bint li għandha u li <l-m>x’aktarx</l-m> kien anki fottielha <l-m>ċ-ċans</l-m> li xi darba bintha jkollha <l-m>t-tfal</l-m>. Niftakar li nħsadt xħin sirt naf li dan kien <l-m>l-akbar</l-m> inkwiet tagħha. Lanqas biss kienet għaddietli minn rasi farka minnu ħsieb bħal dan.</p>
<p>Qabel sarli <l-m>l-intervent</l-m> biex ineħħuli tnejn <l-m>mit-tliet</l-m> diski ta’ bejn <l-m>l-irkiekel</l-m> li kienu ħarġu minn posthom u kienu qed jagħfsuli fuq <l-m>in-nerv </l-m>— il-kawża <l-m>tal-uġigħ</l-m> tremend li kont ilni nsofri xhur sħaħ, u li ovvjament <l-m>l-ebda</l-m> psikjatra qatt ma kien se jasal ifejjaqli — avżawni li hemm riskju li <l-m>l-operazzjoni</l-m> ma tirnexxix u li verament nibqa’ paralizzata. Staqsejthom, kif ninduna jekk irnexxietx jew le? Wiġbuni li meta nistenbaħ, jekk jirnexxili nċaqlaq <l-m>is-saba</l-m>’ <l-m>l-kbir</l-m> tas-sieq <l-m>il-leminija</l-m>, ifisser li tkun irnexxiet. Għal diska minnhom <l-m>in-newrokirurgu</l-m> kien għamel bħal tieqa ċkejkna maqtugħa <l-m>fl-għadam</l-m> biex ineħħi <l-m>l-framment</l-m> li kien qed jagħfas fuq <l-m>in-nerv</l-m>, u għall-oħra għamel tirqim <l-m>bir-reqqa</l-m> tal-arkata <l-m>tal-għadam</l-m> biex itaffili <l-m>l-pressjoni</l-m> fuq <l-m>il-kanal</l-m> tax-xewka ta’ dahri. <l-m>It-tielet</l-m> waħda ħallewha kif kienet għax ma kienet qed tagħfas fuq <l-m>l-ebda</l-m> nerv u <l-m>x’aktarx</l-m> għad jasal żmien meta terġa’ lura f’postha. Ħafna snin wara sirt naf li f’postha qatt ma reġgħet daħlet iżda la ma kinitx tiskomodani ma kien jeħtiġilha <l-m>l-ebda</l-m> intervent. Naħseb li hekk għadha <l-m>sal-lum</l-m>. Meta, wara <l-m>l-intervent</l-m>, beda jgħaddi <l-m>l-effett</l-m> tal-loppju u bdejt niġi f’tiegħi, <l-m>l-ewwel</l-m> ħsieb li ġieni kien li nċaqlaq <l-m>is-saba</l-m>’ <l-m>l-kbir</l-m> tal-leminija. Ħfint <l-m>il-liżar</l-m> abjad illamtat f’idejja u ffukajt fuq sebgħi <l-m>l-kbir</l-m>. Ħassejtu jiċċaqlaq u qabiżli <l-m>d-dmugħ</l-m>. B’xi mod kont ħlistha. <l-m>Did-darba</l-m> kont iffrankajtha u ma kontx se nispiċċa nqatta’ <l-m>l-bqija</l-m> ta’ ħajti f’siġġu <l-m>tar-roti</l-m>. Meta ftit jiem wara qomt bilwieqfa għall-ewwel darba fi tliet xhur, għal ftit sekondi ħassejtni maqtugħa <l-m>mill-art</l-m>, sa ma tani mejt u <l-m>l-art</l-m> ġibditni lejha <l-m>bil-goff</l-m>. <l-m>L-għada</l-m> rġajt ippruvajt inqum u <l-m>did-darba</l-m> l-art żammet ftit ’il&nbsp;bogħod. Ħadt <l-m>l-ewwel</l-m> passi. Ma’ kull pass bqajt nistenna <l-m>l-mument</l-m> li jerġgħu jfeġġu <l-m>l-uġigħ</l-m>, <l-m>it-tnemnim</l-m>, <l-m>it-tingiż</l-m> qawwi bħal imsiemer imsaddin u xokkijiet <l-m>tal-elettriku</l-m>, u <l-m>d-dardir</l-m> fl-istonku li dan kollu kien soltu jqanqalli. Tfixkilt meta baqgħu ma tfaċċawx. Ħakimni ħsieb pervers li <l-m>bin-nuqqas</l-m> ta’ <l-m>dal-uġigħ</l-m> kont tlift xi ħaġa minni nnifsi. Kont tlift piż tqil minn ġewwa fija. Kien tneħħa minni toqol li issa kelli nerġa’ nitgħallem ngħix mingħajru. <l-m>L-uġigħ</l-m> dejjem ħassejtu żejjed. Iżda <l-m>n-nuqqas</l-m> tiegħu issa kont bdejt inħossu bħala vojt. Bdejt nirkupra <l-m>bil-mod;</l-m> dahri ħassejtu fraġli, passejja kienu kawti. <l-m>L-uġigħ</l-m> sfuma, baqgħet biss <l-m>il-memorja</l-m> tiegħu, tfakkira ta’ kemm f’ħakka <l-m>t’għajn</l-m> il-ġisem jista’ jitfixkel dwaru nnifsu, u ta’ kemm idum biex iħallik terġa’ tibda tafdah. Dak <l-m>l-uġigħ</l-m> għadni <l-m>sal-lum</l-m> nistennieh. Naf li għad jerġa’ jaħkimni, iktar <l-m>bis-saħħa;</l-m> meta jasal, se jgħaffiġni u <l-m>did-darba</l-m> m’iniex se neħlisha. U ma’ <l-m>dal-ħsieb</l-m> inħossni nkompli niddritta għax nintebaħ li jekk ma nagħmilx sforz dahri se jitgħawweġ ’il&nbsp;quddiem, spallejja ġa nħosshom imħattbin <l-m>bil-piżijiet</l-m> li donnhom jisserrħuli ma’ kull spalla u jġebbduni ’l&nbsp;quddiem u ’l&nbsp;isfel ma’ kull ħsieb ħażin li ma jġib miegħu xejn ħlief inkwiet.</p>
<hr><h5 id="6.-aċtu-fl-istonku">6. Aċtu fl-Istonku</h5><p class="break"><span class="initial"><span class="dropcap drop-I">I</span><l-m>t-te</l-m></span> aħdar kont bdejt intiegħmu ħażin, forsi għax mhux tajjeb nixorbu filgħodu. Ġurnata minnhom, għand sħabi li qagħdu jsajruli <l-m>l-ħaxix</l-m> b’ħafna ħwawar għax jafu li ma nikolx laħam u lanqas ħut, <l-m>il-bżar</l-m> mixwi weħilli f’gerżumti. Ma ridtx nibilgħu. Imma lanqas ma ridt nobżqu. Kien hemm tliet uċuħ iħarsu lejja jien u nipprova nomgħod. Ridt naqla’ <l-m>fil-platt</l-m> quddiemhom imma stħajt. <l-m>L-għada</l-m> ma qomtx, ridt norqod <l-m>il-ġurnata</l-m> kollha. Kont għajjiena, kuljum bdejt inkun għajjiena. Dik <l-m>l-għeja</l-m> bħal meta nitħeddel <l-m>bis-sħana</l-m> waranofsinhar. Imma konna għadna Frar, <l-m>mit-tieqa</l-m> niftakarni nara <l-m>x-xita</l-m> nieżla. Forsi missni ntbaħt dakinhar. Ridt nibqa’ <l-m>fis-sodda</l-m>. <l-m>Fis-sodda</l-m> biss kont inħossni aħjar. Ma kontx f’sikkti. <l-m>L-istonku</l-m> kienli ħażin. Xrobt <l-m>il-kamumilla</l-m> sħuna; għalxejn. Xrobt <l-m>l-ilma</l-m> żahar; ħassejtni agħar. Barxa? Virus? Aċtu <l-m>fl-istonku</l-m>? <l-m>Lit-tabib</l-m> kont għedtlu li reġa’ għandi <l-m>l-aċtu</l-m> fl-istonku. Li kelli <l-m>t-tqalligħ</l-m>. Li ma nistax niekol, li anki <l-m>r-riħa</l-m> tal-ikel kienet qed tqallagħni. Imbagħad ftakart u għedtlu li <l-m>l-period</l-m> kien għadu ma ġinix. Kien tani ħarsa bħallikieku, mhux ovvja <l-m>x’għandek</l-m>, u ssuġġerieli nagħmel test <l-m>tat-tqala</l-m>. Infaħt tant kont naf li għalxejn. Kienu għejjewni dawn <l-m>it-testijiet</l-m>, kull darba <l-m>bit-tweġiba</l-m> bierda tagħhom li tgħid le meta kont bdejt nispera li iva. Wara <l-m>l-aħħar</l-m> wieħed kont qtajtha li ma nerġax nagħmel ieħor, hekk jew b’hekk testijiet iktar <l-m>fil-fond</l-m> kienu wrew biċ-ċar li tfal mhux se jkolli. Imma <l-m>t-tabib</l-m> kien insista u dħalt <l-m>fil-loki</l-m> tal-klinika nbul f’vażett <l-m>tal-plastik</l-m> bit-tapp aħmar. Ħadthulu, fetħu, deffes pipetta biex itella’ ftit <l-m>mil-likwidu</l-m> u qattru <l-m>bil-galbu</l-m> fuq plakka bajda li kien għadu kif ħareġ <l-m>mit-tgeżwira</l-m> tal-plastik tagħha. Kont ħsibtha karta <l-m>tal-kreditu</l-m> u bdejt nidħaq f’qalbi. Kollu ħela ta’ ħin. Wara ftit qalli, tista’ taqra <l-m>x’hawn</l-m> miktub hawnhekk? Ma rajtx kitba. Kien hemm biss salib aħmar fuq tieqa ċkejkna kwadra <l-m>fin-nofs</l-m> tal-karta <l-m>tal-kreditu</l-m>. Salib ifisser pożittiv? staqsejtu. Iva, weġibni, tqila. Nifraħlek. Għal żewġ sekondi fraħt imbagħad daħalli <l-m>d-dubju</l-m> li <l-m>dat-test</l-m> seta’ ma kienx preċiż. Imma <l-m>t-tabib</l-m> assigurani li kollox kien qed jindika li jien tqila. Erġajt fraħt, imma mbagħad bdejt inħossni ninħakem <l-m>mill-inkwiet</l-m> tal-kundanna li kienet għadha kif waqgħet fuqi: <l-m>il-kundanna</l-m> tar-responsabbiltà ta’ ħajja oħra. Żgur li mhux aċtu <l-m>fl-istonku</l-m>, erġajt staqsejtu? Xtaqtu jgħidli li iva, forsi aċtu kulm’hu. Imma tbissimli u reġa’ feraħli. Ma kienx intebaħ li <l-m>l-aċtu</l-m> kont nippreferih għax kull darba li jkolli <l-m>l-ħruq</l-m> fl-istonku, bejn wieħed u ieħor naf kif għandi nikkumbattih. Iżda dan ġa qed tħabbat qalbu, <l-m>x’aktarx</l-m> l-ewwel taħbita kienet illum, għax, ikkalkulajt b’lura, jekk jien verament tqila mela ġa ilu ġo fija ħames ġimgħat. Xi ħaġa żgur se tmurli ħażin u se nitilfu qabel ma nilħaq narah. Kien daħalli għal għarrieda, inkiss inkiss, u ’l&nbsp;ġismi għamlu tiegħu, u jien lanqas biss intbaħt bih. Mhux virus. Imma kelli nħallih jaħkimni minn ġewwa, jibdilni għalkollox, irrid u ma rridx. Għal snin twal bqajt nisfidaha lil ommi, bqajt ninsisti li tfal ma ridtx. Imbagħad meta ridt ma seħħ xejn. Ġie biss meta waqaft irrid u waqaft ma rridx, eżatt <l-m>l-għada</l-m> li ma baqax jimpurtani. Donnu kien jaf li aħjar hekk, għalija u għalih. Qagħad mistoħbi <l-m>l-ġimgħat</l-m>. Kelli nbul f’vażett <l-m>tal-plastik</l-m> bit-tapp aħmar <l-m>tal-kamin</l-m> biex nintebaħ bih. Jien u sejra lura <l-m>d-dar</l-m> battalt <l-m>il-portmoni</l-m> miż-żgħar <l-m>fil-bott</l-m> tat-tallab. Rari kont nieqaf intih xi ħaġa. Dakinhar niggżitni <l-m>l-kuxjenza</l-m>. Tbissimtlu. Xi darba anki dan kien aċtu <l-m>fl-istonku</l-m> ta’ xi ħadd.</p>
<p><l-m>L-iskrin</l-m> għand <l-m>il-ġinekologa</l-m> kont stħajjiltu bħal meta nsuqu <l-m>fid-dlam</l-m> u <l-m>l-wiper</l-m> għaddej <l-m>bil-mija</l-m> jtajjar <l-m>il-borra</l-m> lejn naħa u oħra. <l-m>Fin-nofs</l-m> tal-iskrin, <l-m>it-tabiba</l-m> wrietni ballun tajjar, qaltli hawnhekk <l-m>ir-ras</l-m>, u biex tikkonvinċini semmgħatli <l-m>t-taħbita</l-m> mgħaġġla <l-m>tal-qalb</l-m>, mhux tiegħi, li nstemgħet iktar <l-m>bil-mod</l-m>, imma tiegħu. Stħajjiltni qed narah ixejjirli, jew itajjar ftit borra minn quddiem wiċċu. Mort lura <l-m>d-dar</l-m> bl-immaġni stampata <l-m>tal-ewwel</l-m> ekografija, li għadha <l-m>sal-lum</l-m> tfakkarni <l-m>fil-windscreen</l-m> fil-borra <l-m>fid-dlam</l-m>. Malli dħalt <l-m>fil-kċina</l-m> laqgħetni riħa ta’ tewm moqli u qlajt. Bdejt ngħid ’il&nbsp;xi nies li jien tqila u, <l-m>fil-pront</l-m>, ma baqgħux jaraw lili imma lilu. Jifirħuli għax inġorru, jitbissmuli, iċeduli posthom fuq <l-m>it-tramm</l-m>. Li kieku kont naf li se nibda ngħib ma kont ngħidilhom xejn. Jien u nimxi kont infakkar lili nnifsi biex nimxi dritta, ma nħallix <l-m>it-toqol</l-m> jgħawwiġni ’l&nbsp;quddiem. Imma <l-m>fit-triq</l-m> lejn <l-m>il-pixxina</l-m> darba minnhom tlift <l-m>il-bilanċ</l-m> u waqajt. Ġew jgħinuni tnejn inqum fuq saqajja. Minn dakinhar kompla jikber <l-m>l-inkwiet</l-m> li issa naf li ma kien se jitlaqni qatt. Kien ġieni <l-m>l-ħsieb</l-m> dwar <l-m>il-flieles</l-m> li konna nixtru <l-m>fil-primarja</l-m>, li <l-m>sal-għada</l-m> kont insibhom dejjem mejtin. Bdieli żmien <l-m>id-dmugħ</l-m>. Kien għad m’għandix isem għalih u ġa tliftu? <l-m>Fl-iskrin</l-m>, però, reġa’ deher kollox sew. Għedtilha, <l-m>lit-tabiba</l-m>, li dan ibni. Weġbitni, hi u titbissem, li għadu kmieni wisq. Għedtilha, dan ibni, u f’qalbi wissejtha, tmerinix. Qaltli, żgur trid tkompli? Għadek <l-m>fil-ħin</l-m> li tieqaf. Intbaħt li hawnhekk mhux bħal Malta, <l-m>mal-iċken</l-m> dubju jfakkruk li tista’ tneħħih. Mhux għalhekk, ukoll, kont tlaqt minn Malta? Biex inkun ħielsa minn djuq u rbit u piżijiet żejda? Imma niftakar li dak <l-m>il-ħin</l-m> li <l-m>t-tabiba</l-m> qaltli, bi tbissima, li nista’ neħles minnu, ridt inkisser kulm’hemm. Difrejja kinuli <l-m>bil-lest</l-m> ħa jbiċċru lil kull min jazzarda jiddeffes bejni u bejnu.</p>
<p>Qaltli, xi ftit ġimgħat wara, li, iva, tifel se jkolli. <l-m>Did-darba</l-m>, la tatni raġun, ma kontx weġibtha. F’moħħi smajt <l-m>l-isem</l-m> li kont sirt insejjaħlu bih. Sejjaħtlu u ħassejtu jagħti <l-m>bis-sieq</l-m> għall-ewwel darba. Wiċċi mfaqqa’<span class="pullsemi">,</span> ħaddejja ħomor, għajnejja jitbissmu, sidri kbir u iebes. Dik bokka li ġa kelli bih! Li kieku stajt, kont inġorr standard <l-m>bil-kelma</l-m> OMM imberfla fuqu kull fejn immur. Omm. Jien omm. Bħal leħħa kienet ġietni f’moħħi <l-m>l-immaġni</l-m> t’ommi ttini pupa u tgħidli nieħu ħsiebha bħal tarbija. Kelli tliet snin. Pupa wara <l-m>l-oħra</l-m>, sena wara <l-m>l-oħra</l-m>, għadni nista’ nisma’ <l-m>t-ton</l-m> ta’ dispjaċir f’leħinha kull meta kienet iċċanfarni għax kont ninsisti magħha li ma rridx tfal. Mietet mingħaliha li kelmti kont se nżommha <l-m>sal-aħħar</l-m>. Issa kont se nsir omm. Kont omm diġà. Ara, ma, kuntenta issa? Tista’ tistrieħ.</p>
<hr><h5 id="7.-santa-gianna">7. Santa Gianna</h5><p class="break"><span class="initial"><span class="dropcap drop-F">F</span><l-m>il-Knisja</l-m></span> ta’ San Ġorġ Martri — mhux wisq ’il&nbsp;bogħod minn fejn ġejt noqgħod ftit xhur ilu malli ntbaħt li <l-m>ż-żwieġ</l-m> tiegħi kien beda jixbah wisq lil dak <l-m>t’ommi</l-m> u anki ’l&nbsp;dak ta’ nannti u tlaqt ’il&nbsp;barra b’ħeffa liema bħalha — hemm ritratt ta’ mara li minn dejjem tfakkarni f’ommi. <l-m>L-istess</l-m> taħlita ta’ ferħ u diqa f’ħarsitha, <l-m>l-istess</l-m> pettnatura, <l-m>l-istess</l-m> qatgħa ta’ ħwejjeġ, <l-m>l-istess</l-m> kuluri. F’dirgħajha qed iżżomm tarbija. Naħlef li għandna ritratt <l-m>fl-istess</l-m> qagħda u poża ommi u jien meta kelli biss ftit xhur. <l-m>L-ewwel</l-m> darba li dħalt f’<l-m>dil-knisja</l-m> u rajt <l-m>ir-ritratt</l-m> fhimt li <l-m>dir-rokna</l-m> tal-knisja hi ddedikata kollha kemm hi lil <l-m>dil-qaddisa</l-m>, Santa Gianna Beretta Molla. Imbagħad sirt naf li <l-m>ċ-ċentru</l-m> pastorali, li jieħu isimha, jorganizza bosta attivitajiet <l-m>is-sena</l-m> kollha <l-m>fil-qafas</l-m> ta’ “Progetto Mamma”<span class="pull">.</span> Santa Gianna. Nitbissem. U jaqbadni <l-m>l-bard</l-m>. Jisimni Gianna proprju għaliha. Gianna Beretta Molla mietet <l-m>fl-istess</l-m> sena li żżewġu ommi u missieri. Kienet tabiba, imma aktar minn hekk, kienet mara ta’ fidi profonda u omm li ħabbret <l-m>bil-ħajja</l-m> tagħha <l-m>l-qdusija</l-m> tal-ħidma ta’ kuljum. Għexet kif ommi dejjem emmnet li għandha tgħix mara. Tagħmel <l-m>l-ulied</l-m> u żżomm <l-m>il-familja</l-m> magħquda. Matul <l-m>ir-raba</l-m>’ tqala tagħha, lil din Gianna sabulha fibroma <l-m>fl-utru</l-m> u tawha <l-m>l-parir</l-m> li ttemm <l-m>it-tqala</l-m> ħalli jikkurawha. Gianna, kif kienet tirrakkuntali ommi, b’qalb soda u b’sens qawwi ta’ dover, għażlet li tipproteġi <l-m>lit-tarbija</l-m> li kienet qed iġġorr, minkejja li bħala tabiba hi stess kellha għarfien sħiħ <l-m>tar-riskju</l-m> personali li kienet qed tieħu. B’ġentilezza li taf turi biss omm imma b’kuraġġ ta’ gwerrier <l-m>l-aktar</l-m> qalbieni, webbset rasha bi tbissima, kompliet <l-m>bit-tqala</l-m> u welldet tifla b’saħħitha. Iżda ftit sigħat wara bdiet sejra għall-agħar u f’temp ta’ ġimgħa għaddiet għall-ħajja ta’ dejjem. Kien għad kellha 39 sena. Wara mewtha, <l-m>l-aħbar</l-m> dwar <l-m>is-sagrifiċċju</l-m> tagħha nfirex <l-m>mal-pajjiż</l-m> kollu u lil hinn. <l-m>L-istorja</l-m> tagħha waslet Malta malajr, kemm minn fuq <l-m>il-pulpti</l-m> fil-knejjes, u kemm <l-m>fir-rivisti</l-m> Taljani li kienet tħobb tixtri u taqra ommi. Għal ommi, li dak <l-m>iż-żmien</l-m> kienet proprju qed tħejji għaż-żwieġ biex tieħu <l-m>l-ewwel</l-m> pass <l-m>fit-triq</l-m> twila li kienet qed tara quddiemha bħala mara miżżewġa u eventwalment bħala omm, <l-m>is-sagrifiċċju</l-m> ta’ Gianna kien xhieda ta’ mħabba mingħajr tarf, u baqgħet devota lejha. Kemm ferħet meta semgħet, <l-m>fl-2004</l-m>, li Gianna ġiet ikkanonizzata bħala mudell ta’ qdusija għas-seklu <l-m>l-ġdid</l-m>, bħala simbolu <l-m>tal-omm</l-m> u eżempju ċar ta’ kif mara tista’ tissagrifika ruħha għal dak li temmen fih. Dan huwa <l-m>l-attiviżmu</l-m> femminist żlugat għall-aħħar li għaddietli ommi. Li <l-m>l-mara</l-m> hi b’saħħitha għax kapaċi tissagrifika lilha nnifisha. <l-m>Is-saħħa</l-m> ġejja <l-m>mill-kapaċità</l-m> li xxejjen lilha nnifisha. Għax <l-m>ir-rebħa</l-m> tiġi wara, <l-m>bil-premju</l-m> li jgħaddilha Alla stess.</p>
<p>Nitbissem jien u nħares lejn <l-m>ir-ritratt</l-m> ta’ Santa Gianna. Għadni nsibha diffiċli naħseb <l-m>fil-qaddisin</l-m> mingħajr <l-m>it-togi</l-m>, <l-m>il-velijiet</l-m> u <l-m>t-terħiet</l-m> imma <l-m>bl-ilbies</l-m> minn żmien ommi jew minn żmieni stess. <l-m>Fil-knisja</l-m>, faċċata <l-m>tar-rokna</l-m> ta’ Santa Gianna, hemm dik imżejna <l-m>dal-aħħar</l-m> għal qaddis ħafna iktar riċenti, <l-m>iż-żagħżugħ</l-m> Carlo Acutis, imsejjaħ <l-m>l-influencer</l-m> ta’ Alla. Inqatta’ ħafna ħin inħares lejn Gianna. Lejn Carlo ma nħarisx għax jinnervjani. Ma nafx kien jaqbilx miegħu <l-m>dal-għaġeb</l-m> kollu li jagħmlu dwaru. Niċċassa lejn Gianna mhux għax ma tinnervjanix jew għax tagħti lemħa kbira lil ommi, imma għax b’għafsa ta’ qalb jgħaddili <l-m>l-ħsieb</l-m> li ommi għexet <l-m>bl-aspirazzjoni</l-m> li <l-m>bit-tjubija</l-m> u <l-m>s-sagrifiċċji</l-m> tagħha, <l-m>bl-imġiba</l-m> tagħha ta’ qaddejja ta’ Alla, għad xi darba anki hi tiġi bbeatifikata. Nistħajjel li xtaqet tkun hi wkoll <l-m>l-omm</l-m> li lesta tagħmel kollox għal uliedha, li tagħżel li tmut hi biex ma jmutx <l-m>il-wild</l-m> li tkun tqila bih. Gianna hija waħda <l-m>mill-ħafna</l-m> qaddisin nisa u qaddejja ta’ Alla li bdew ifaqqsu bħala reazzjoni għall-fatt li <l-m>d-diskors</l-m> dwar <l-m>il-kontraċezzjoni</l-m> u <l-m>l-abort</l-m> kien infetaħ sew, meta <l-m>l-enfasi</l-m> fid-diskors mediku beda jxaqleb ħafna iktar lejn <l-m>is-saħħa</l-m> tal-mara, <l-m>tal-omm</l-m>, milli dik <l-m>tat-tarbija</l-m>. Dawn <l-m>in-nisa</l-m> li xorta baqgħu jwebbsu rashom bdew jissejħu gwerrieri favur <l-m>il-ħajja</l-m> tal-ulied akkost ta’ kollox, <l-m>il-gwerrieri</l-m> fl-armata li tiġġieled kontra dawk li jisħqu li <l-m>l-aċċess</l-m> għall-abort huwa dritt u għandu jkun legali u sikur. Kontra dawk li jpoġġu <l-m>l-għażla</l-m> għall-ħajja tagħhom qabel dik <l-m>tal-ħajja</l-m> li għadha ħa tibda. Wiċċ Santa Gianna huwa <l-m>l-wiċċ</l-m> tal-omm kif, skont ommi u oħrajn bħalha, għandha dejjem tkun <l-m>l-omm</l-m>, dik li tpoġġi saħħet uliedha qabel saħħitha, anki jekk <l-m>il-wild</l-m> għadu ma twelidx. <l-m>Il-wiċċ</l-m> tal-mara kif għandha tkun kull mara, li taqdi <l-m>r-rwol</l-m> tagħha bħala omm u tagħmel <l-m>l-ulied</l-m>, tindukrahom, tikkurahom. Wiċċ Santa Gianna jippersegwitani. Dik <l-m>il-ħarira</l-m> tbissima fuq wiċċha, qisha ġa taf li iktar ’il&nbsp;quddiem se tagħti ħajjitha għall-wild li jmiss, jifferuċjani. Bħal wiċċ Chiara Corbella Petrillo, imsejħa <l-m>t-tieni</l-m> Gianna Beretta Molla, <l-m>bit-tbissima</l-m> mċarrta fuq wiċċha minkejja li ġisimha qed jiġġarraf kollu għax għażlet li ma tiħux ħsieb tagħha nnifisha qabel ma twelled <l-m>il-wild</l-m> li kellha f’ġufha. Sirt naf <l-m>bl-istorja</l-m> tagħha malli mietet, kont wasalt <l-m>fil-ħames</l-m> xahar <l-m>tal-unika</l-m> tqala tiegħi, u kont twaħħaxt għax bdejt naħseb bħalha sa ma daħalli <l-m>l-ħsieb</l-m> dwar <l-m>x’se</l-m> jiġri <l-m>mit-tarbija</l-m> li tasal <l-m>fid-dinja</l-m> b’<l-m>dal-mod</l-m> krudil. Bħal wiċċ Maria Cristina Cella, u wiċċ Deborah Vanini li mietet m’ilux, <l-m>it-tnejn</l-m> meqjusin qalbiena għax huma wkoll għażlu li jmutu biex <l-m>il-wild</l-m> tagħhom jgħix. Wiċċhom donni narah stampat kull fejn immur, ta’ xejn li ppruvajt naħrab minnha <l-m>dil-propaganda</l-m>. <l-m>Dal-wiċċ</l-m> jippersegwitani għax huwa <l-m>l-wiċċ</l-m> tas-sentiment u <l-m>t-twemmin</l-m> li ġejt indottrinata fihom <l-m>sal-punt</l-m> li bdejt naħseb li ġejjin minni, huma tiegħi, huma jien. Trabbejt ngħix, trabbejt nemmen, li sa ma noħroġ tqila u nibda nferra’ <l-m>l-ulied</l-m> se nkun qed ngħix <l-m>bil-ħtija</l-m> ta’ ħajja mhux mgħixa kif mistenni minni. Lil ommi kont inħobbha. Lil ommi ma kontx nobdiha. Lil ommi kont nisfidaha u nagħmel fattija. Imma għal kull sfida kont inġorr fija nnifsi ċnagan ħtija. Snin sħaħ bqajt nisfidaha li tfal ma rridx sakemm mietet hi u <l-m>l-ħtija</l-m> ħakmitni u kissritni. Biex insib <l-m>il-mistrieħ</l-m> kelli nagħmel <l-m>l-ulied</l-m>. Biex insir dik li minn dejjem jien, kont u għad inkun, kelli nsir <l-m>l-omm</l-m> li hemm miktuba għalija. U jekk nimrad waqt <l-m>it-tqala</l-m>, kont anki lesta li mmut jien biex ibni jgħix.</p>
<hr><h5 id="8.-irridu-kollu-ma-rridu-xejn">8. Irridu kollu ma rridu xejn</h5><p class="break"><span class="initial"><span class="dropcap drop-L">L</span>-aħħar</span> xhur <l-m>tat-tqala</l-m> kont qattajthom inħejji għall-ewwel snin ta’ ibni. Inżilt bih f’ġufi Malta u għallimtu <l-m>l-kelmiet</l-m> “xemx”<span class="pull">,</span> “baħar”<span class="pull">,</span> “ramel”<span class="pull">,</span> “mistrieħ”<span class="pull">.</span> <l-m>L-ilsien</l-m> tiegħi se jkun ilsienu; b’ħalibi se nisqih. F’dirgħajja se nbennu u b’dirgħajja nipproteġih. B’subgħajja se mmellsu, b’leħni nwennsu. <l-m>Did-dinja</l-m> tant kbira madwarna, imma <l-m>d-dinja</l-m> tiegħu se tkun <l-m>l-ewwel</l-m> jien. Qatt qabel ma kont ferħana hekk, ġimgħa wara <l-m>l-oħra</l-m> bla waqfien. Fejn marru <l-m>t-tumbati</l-m> fil-burdati? Bih f’ġufi kont sibt <l-m>il-mistrieħ</l-m>, kienli <l-m>l-ferħ</l-m>, kien kollox għalija bħalma jien kont kollox għalih. Ma kellux kwiet. Kompla jikber. Beda jitqal. Bdejt nikber <l-m>fil-wisa</l-m>’<span class="pullsemi">.</span> Bdejt negħja. Bdejt nimxi dejjem iktar <l-m>bil-mod</l-m>. Bdejt ninbaram dejjem iktar ’il&nbsp;quddiem. <l-m>Fis-sodda</l-m> biss kont qed insib <l-m>is-serħan</l-m>. Mimduda kont indoqq <l-m>il-mużika</l-m> u nżomm <l-m>il-pali</l-m> ta’ jdejja fuq żaqqi u <l-m>mid-daqqiet</l-m> ta’ saqajh kont nifhem liema kanzunetta togħġbu liema le. Imbagħad lanqas <l-m>is-sodda</l-m> ma baqgħet tagħtini serħan. <l-m>Fl-aħħar</l-m> jiem kont sirt xkora ġebel, ħassejtni se nixpakka. <l-m>Dal-bidu</l-m> kienli bla tmiem. Ridtu joħroġ. Joħroġ. Minn ġo fija. Issa. U meta ħarġuhuli b’ċesarja rajtu vjola. Ġildtu kienet vjola. Wiċċu mgħaffeġ f’bikja sa ma serrħuh fuq sidri. Dawwart dirgħajja miegħu u għedtlu, ħanini, m’jien se nitilqek qatt.</p>
<p><l-m>Fl-ewwel</l-m> jiem sfaritlu <l-m>l-ġilda</l-m>, ħalibi ma ġibdux. Kont sqejtu tant tajjeb għal xhur sħaħ; niekol jien, jiekol hu. Naf li <l-m>l-ħlewwa</l-m> jħobbha daqsi imma <l-m>l-ħwawar</l-m> ma jridhomx, waqaft nikolhom minħabba fih. Ixrob, ixrob, sabiħ tiegħi. La kafè u lanqas te ma bqajt nieħu, għax kont naf <l-m>x’burdata</l-m> se jkollu hu jekk nixrobhom jien. Imm’issa, għax barra, bħal donnu ma jafnix, ma nafux. Erda’<span class="pullsemi">,</span> ħanini, erda’ ħa tgħix. Ridtu jixrob ħalibi għal sena, sentejn, għal tlieta, nieqfu biss meta jasal <l-m>iż-żmien</l-m>. Mhux hekk, mhux wara biss tlett ijiem.</p>
<p>Kien hemm wisq nies bejni u bejnu, jgħiduli <l-m>x’għandi</l-m> nagħmel bih. Ridtni waħdi miegħu, ridtu fuq sidri, ridt inraqqdu miegħi, hu ċkejken imma ma kontx se ngħaffġu. Ridt inkompli nkun imwaħħla miegħu biex nipproteġih. <l-m>X’kelli</l-m> bżonnhom <l-m>il-pariri</l-m>? Jien ommu, suppost naf xi jrid. Imma le, kelli nitgħallem kollox <l-m>mill-ġdid</l-m>.</p>
<p><l-m>Il-burdati</l-m> kienu ġew lura <l-m>bit-tumbati</l-m> b’kollox. Qalbi tingħafasli ma’ kull bikja. Żmien <l-m>il-qilla</l-m> kien ilu li għadda u kont dħalt sew fi żmien <l-m>l-għeja</l-m> u <l-m>n-nuqqas</l-m> ta’ rqad. <l-m>Is-siegħa</l-m> ta’ filgħodu. <l-m>L-erbgħa</l-m> ta’ filgħodu. Nixtieq norqod, ħanini, nokroblu. Orqod. Ħallini norqod, għandi wisq ngħas.</p>
<p>Niftakarni nixtieq dak kollu li ma stajtx nagħmel iktar. Nixtieq noħroġ mixja. Nixtieq immur inbul. Nixtieq immur ninħasel. Nixtieq niekol <l-m>bil-kwiet</l-m>. Nixtieq naqra, nixtieq nikteb. Nixtieq niżżagħbel mingħajr ħsieb. Nixtieq nagħmel xi ħaġa li hi biss għalija, xi ħaġa li ma tinkludihx. Nixtieq nibqa’ rieqda siegħa waħda oħra <l-m>fil-kwiet</l-m>. Ma stajtx. Niftakarni nixtieq <l-m>il-ħeffa</l-m>, kont mingħalija <l-m>t-tqala</l-m> kienet spiċċat. Dik <l-m>il-ħeffa</l-m> qatt ma reġgħet ġiet. <l-m>It-toqol</l-m> issa f’moħħi. Ridtni waħdi, għal ftit, għal ftit biss. Narah jitbissem u qalbi tfur. Narah jolfoq, kont inkun se mmut. Din <l-m>il-ġostra</l-m> ladarba tibda qatt ma tieqaf iddur. Għadha ddur. Naħlef li qatt ma waqfet. Irrid ninżel, għal ftit, kemm nieħu nifs. Hemm ġranet fejn <l-m>it-tidwir</l-m> ikompli jżid.</p>
<p>Imbagħad jiġu nofstanhari fejn narana mixħutin fuq <l-m>il-ħaxix</l-m>, jien u ibni, reqdin. <l-m>Ix-xemx</l-m> dieħla u ħierġa, tinki. Nofsna reqdin, mitluqin, għajjenin. Nipprova niftaħ għajnejja imma jerġgħu jingħalqu waħedhom. Tħeddil mingħajr għeja. Għandi xi ftit memorji sbieħ minn dawn. Niftakar f’lejl minnhom, rieqda mgħannqa ma’ ibni, meta ħlomt b’kelma li biha stajt nagħmel kollox. Tampuka. Bħal lampuka imma <l-m>bit-T</l-m>. <l-m>L-għada</l-m> waranofsinhar <l-m>ix-xemx</l-m> kienet ħarġet qawwija u mxejt <l-m>sal-bajja</l-m> bih f’dirgħajja, u <l-m>t-toqol</l-m> ma ħassejtux. Inxtħett fuq <l-m>ir-ramel</l-m> niedi leqqien faċċata ta’ fortizza msakkra li fakkritni <l-m>fid-dar</l-m> imsaħħra <l-m>tal-Mara</l-m> bl-Iswed. Qed narani mmelles wiċċ ibni, imma ħarsti ’l&nbsp;fuq, nilgħaq <l-m>ix-xemx</l-m> għax mixtieqa minnha. Huwa wkoll mixħut fuq <l-m>il-kutra</l-m> mifruxa fuq <l-m>ir-ramel</l-m>, imma wiċċu jdawru <l-m>n-naħa</l-m> l-oħra biex jevita <l-m>x-xemx</l-m> għax <l-m>ix-xenqa</l-m> għaliha ma jafhiex. <l-m>Ix-xemx</l-m> jobgħodha. <l-m>Id-dawl</l-m> idejqu. Ibni vampir, naħseb, u nitbissem. <l-m>Id-dija</l-m> tpeċpiċlu għajnejh u jibda jagħtas waħda f’waħda. Jiġġebbed <l-m>bil-mod</l-m> biex jiġi jorqod fuq ħoġri, ifittex serħan <l-m>mid-dija</l-m>. Jintelaq għall-għażż. Jien nixtieq inċedi wkoll. Kont ilni tlett ijiem inqum kmieni norqod tard. Dakinhar kien Jum <l-m>l-Omm</l-m> imma omm iktar ma kellix. Ħassejt <l-m>l-għafsa</l-m> li nħoss kull darba li tiġini <l-m>x-xewqa</l-m> li nċemplilha, li nkellimha, u nintebaħ li qatt m’jien se nissodisfaha. Tampuka. Tampuka. Għalxejn. Xewqa li tnawwar u timmoffa għax ma naqtagħhiex. Allura xtaqtni bilqiegħda fuq terrazzin faċċata <l-m>tal-baħar</l-m>, nixrob <l-m>it-te</l-m> bil-mod u ngawdi <l-m>ż-żiffa</l-m>, niċċassa lejn <l-m>in-nies</l-m> jippassiġġaw ħafjin ibillu saqajhom <l-m>fl-ilma</l-m> nġazzat. M’għamilthiex, imma kont naf li nista’<span class="pullsemi">.</span> Dakinhar ħassejtni nista’ kollox. Bqajt fejn kont. <l-m>Ix-xemx</l-m> inħbiet wara sħaba u qam <l-m>ir-riħ</l-m>. Ħassejtu kiesaħ ma’ ġildti. Kienu għaddew <l-m>is-sigħat</l-m> sa ma ntbaħt li dik <l-m>is-sena</l-m>, għall-ewwel darba, Jum <l-m>l-Omm</l-m> kien jgħodd għalija bħala omm mhux bħala bint. Erġajt tbissimt u komplejt immelles ras ibni. Niftakar li kien raqad <l-m>fit-tul</l-m> u meta stenbaħ, tbissimli lura.</p>
<p>M’għadx ikolli ħin biex nikteb dwar <l-m>il-ġranet</l-m> li jgħaddu minn fuqi, minn taħti, minn madwari, minn ġewwa fija. <l-m>Il-ħin</l-m> ma niktbux iktar. <l-m>Fil-ħajja</l-m> ta’ qabel sirt omm kont ngħaddi ħini ngħixu u niktbu, naqrah u nerġa’ ngħixu, ngħixu <l-m>bil-ħsieb</l-m> ta’ kif se nikteb dwaru iktar tard dakinhar, liema ħsibijiet u emozzjonijiet se nislet biex insawwarhom fi kliem miktub b’idi li ma mmurx ninsiehom. M’għadx għandi dak <l-m>il-lussu</l-m>. Niftakar eżatt meta tliftu, meta nsteraqli. Ma għaraftx dakinhar li qatt m’jien se nerġa’ nġibha lura dik <l-m>il-libertà</l-m>. Ma kontx naf li kelli xi tip ta’ libertà ħlief meta tliftha. Għadni <l-m>sal-lum</l-m> nistennieha tiġi lura. Qed nifhem li tliftha għalkollox, avolja nissielet biex inġib farka ħjiel tagħha jum wara jum. U sena wara <l-m>l-oħra</l-m> nintebaħ biha meta nħoss <l-m>ix-xekel</l-m> jerħi ftit minn ma’ sidri, minn <l-m>mal-istonku</l-m>. U nifraħ. U nibqa’ nifraħ sa ma ninduna li <l-m>x-xekel</l-m> inħall biex jagħmel <l-m>il-wisa</l-m>’ għal xekel mod ieħor. Kull żmien iġib miegħu piż ġdid. <l-m>Il-piż</l-m> ta’ qablu mhux veru jiħfief, jinħass eħfef għax nilħaq nidrah, nidrah biex insir niflaħ għal iktar toqol, dejjem iktar toqol. Hekk nifhem <l-m>x’inhu</l-m> mistenni minni. Li nerfa’ toqol li ħadd ma avżani li jaf jagħti <l-m>l-każ</l-m> li ma nifilħux, li mhux maħsub għalija, li ma nixtieqx nibqa’ nerfgħu <l-m>fit-tul</l-m>.</p>
<p>Qed ngħib. Qed insir hu. Għalih. Bħalma rajt ’l&nbsp;ommi tgħib biex issir jien, għalija. Kienet tant kburija li kapaċi tispiċċa <l-m>fix-xejn</l-m> għal min tħobb. Mhux jien. Mhux jien. Ma rridx nispiċċa <l-m>fix-xejn</l-m>. Fejn jien? Kif se nġibni lura? Irrid inwebbes qalbi biex terġa’ tħabbatli <l-m>mill-ġdid</l-m>. Ħanini. Inħobbok. U <l-m>l-ewwel</l-m> int. Imma <l-m>t-tieni</l-m> u <l-m>t-tielet</l-m> u <l-m>r-raba</l-m>’ u <l-m>l-bqija</l-m> huma kollha jien. Minn kollox se nagħmel biex ma joħodhomlix. U la nerġa’ nsibni wieqfa fuq saqajja, se jara b’għajnejh <l-m>x’saħħa</l-m> għandi. <l-m>Dis-saħħa</l-m> għalija, imma wkoll għalih.</p>
<p>Ħaditli <l-m>s-snin</l-m> biex ġibt ftit minn saħħti lura. Iva. Illum inħossni rġajt qomt fuq saqajja. Erġajt b’saħħti imma mhux daqskemm kont għax ilħaqt kbirt anki <l-m>fl-età</l-m>. B’saħħti, imma mhux kuljum, għax <l-m>il-biżgħat</l-m> baqgħu jikbru bħalma kiber hu, u bħal ibni saruli m’ogħl’hawn. Ara <l-m>x’dell</l-m> ikrah jitfgħu fuq <l-m>il-ħitan</l-m>. Hemm jiem li jfakkruni <l-m>fil-qilla</l-m> li kelli <l-m>fix-xhur</l-m> tat-tqala. Ta’ dawn inpatti qares meta <l-m>l-ħitan</l-m> jibdew jagħfsu fuqi. Nilheġ biex nerġa’ nibda nieħu <l-m>n-nifs</l-m>. Intiegħem <l-m>l-aċtu</l-m> fuq ilsieni malli jgħaddili <l-m>l-ħsieb</l-m> li f’kull mument xi ħaġa tista’ tmur ħażin u nitilfu għalkollox. Kemm ommijiet bkew <l-m>it-telfa</l-m> ta’ wliedhom? Kuljum imut wild. Kuljum. Kull ħin. Ħadd ma avżani li dan hu xi jfisser li tkun omm. Li kieku kont naf ma kontx nidħol għaliha <l-m>dil-biċċa</l-m> xogħol. Nitwaħħax li kieku jkolli nerġa’ nibda <l-m>mill-ġdid</l-m>. Niżżarma minn ġewwa jekk hemm bżonn. Ja belha, insieh <l-m>l-istandard</l-m> bit-tberfil, u mur tmiegħek <l-m>fir-rokna</l-m> b’denbek bejn saqajk. <l-m>Dal-inkwiet</l-m> se jsirli barxa <l-m>fl-istonku</l-m>, se jmarradni, se joqtolni qabel <l-m>iż-żmien</l-m>.</p>
<p>Irridu kollu. Ma rridu xejn. Daċ-ċokon wasal biex fgani, irrid <l-m>il-ftuħ</l-m>, irridni ’l&nbsp;bogħod. Għaliex ħadd qatt ma qalli dwar dan <l-m>l-infern</l-m>? Kultant jgħaddili <l-m>l-ħsieb</l-m> imniegħel, mhux li kienli biss ftit aċtu <l-m>fl-istonku</l-m> dakinhar.</p>
<hr><h5 id="9.-li-kien-għalija">9. Li kien għalija</h5><p class="break"><span class="initial"><span class="dropcap drop-O">O</span>mmi</span> kienu ħamsa, kollha għexu ħajja twila. Missieri kienu tnax li għexu sa xjuħithom, u kważi kollha qabżu <l-m>d-disgħin</l-m>. Iżda <l-m>n-nanna</l-m>, omm missieri, kienet ħobla u welldet b’kollox ħmistax-il darba. Minn dawn mitulha tlieta, wieħed qabditu <l-m>s-suffejra</l-m> u miet wara ġimgħa, oħra mietet <l-m>fil-benniena</l-m> wara xahar, ħadd ma sar jaf <l-m>il-kif</l-m> u <l-m>l-għaliex</l-m>, u tifel ieħor, ta’ qabel <l-m>tal-aħħar</l-m> minnhom kollha, kien għalkollox f’saħħtu li kieku ma trembillux <l-m>il-kurdun</l-m> m’għonqu u ma fagax hi u timbuttah ’il&nbsp;barra. Meta waslu biex jagħmlu <l-m>t-tfal</l-m> il-ġenerazzjoni ta’ ommi, missieri u ħuthom, għal raġuni jew oħra, li ma naħsibx li jinkludu <l-m>l-użu</l-m> tal-kontraċettivi għax kollha kienu <l-m>tal-knisja</l-m>, <l-m>l-ebda</l-m> minnhom ma kellhom iktar minn żewġt itfal. <l-m>X’aktarx</l-m>, apparti dawk li baqgħu bla tfal kontra xewqithom, kellhom biss wieħed jew tnejn għax wara li laħqu <l-m>n-numru</l-m> mixtieq <l-m>tal-ulied</l-m> jew bdew iżommu lura u waqfu jniku, jew sabu xi mod ieħor kif jagħmlu mingħajr sogru. Ma nistax nimmaġinahom isegwu <l-m>l-pariri</l-m> dwar <l-m>il-prattiki</l-m> tal-ippjanar naturali <l-m>tal-familja</l-m>, ma nista’ nimmaġina <l-m>l-ebda</l-m> miz-zijiet tkejjel ta’ kuljum <l-m>it-temperatura</l-m> ta’ ġisimha u tifli sew <l-m>il-konsistenza</l-m> tal-muku minn bejn saqajha, u tagħmel biss <l-m>fil-ġranet</l-m> imsejħa “infertili”<span class="pull">.</span> <l-m>Fil-każ</l-m> t’ommi, kienet korriet tlieta jekk mhux erba’ darbiet qabel żammet bija. U <l-m>l-korriment</l-m> li reġa’ kellha wara li twelidt jien kważi qatilha. Irnexxielha ssalva iżda <l-m>t-tabib</l-m>, b’dispjaċir, infurmaha li ma setax ikollha iktar tfal. M’għandix dubju li riedet iktar minn wild wieħed. Tnejn żgur, forsi tlieta. Imma ma naħsibx li kienet qed timmira għal għaxart itfal jew ħmistax meta kienet għadha qed toħlom li tiżżewweġ u ssir omm.</p>
<p>Meta mbagħad kien imiss lilna jkollna <l-m>t-tfal</l-m>, bejnietna <l-m>l-kuġini</l-m> għamilna wlied bilkemm trid par idejn biex tgħoddhom fuq subgħajk. Meta <l-m>fl-aħħar</l-m> inqbadt tqila jien ħassejtni nistrieħ li dmiri għamiltu u <l-m>lill-umanità</l-m> offrejtilha wild, iżda din ma rringrazzjatnix lura, anzi fakkritni li biex inkun għamilt dmiri tassew kont mistennija noffrilha mhux wild wieħed biss imma <l-m>tal-inqas</l-m> żewġ ulied punt wieħed, inkella nibqgħu taħt <l-m>ir-rata</l-m> medja meħtieġa għas-sostituzzjoni <l-m>tar-razza</l-m> minn ġenerazzjoni għal oħra. Naħlef li kont għadni nisma’ leħen ommi jidwi f’rasi, ifakkarni <l-m>fid-dmirijiet</l-m> tiegħi. Niftakar li kien hemm żmien meta <l-m>dil-ħtija</l-m>, li <l-m>ż-żmien</l-m> kien qed jagħfas u kont għadni għamilt tifel wieħed biss, kienet tniggiżni xi ftit u mhux darba jew tnejn bdejt naħsibha nippruvax għal wild ieħor. Sa ma verament bdejt nifhem xi tfisser li trabbi iben, speċjalment meta <l-m>l-missier</l-m> jibda jintelaq, u jippretendi li ma’ ibnu tieħu ħsieb tiegħu wkoll. Wild wieħed diġà kien piż enormi fuq spallejja, toqol li beda jgħaffiġni, jgħawwiġli dahri u jxejjinni, u fhimt li tqala oħra kienet se tkissirni kollni. Ġejt għalhekk nitnejjek <l-m>mir-rata</l-m> medja u <l-m>mid-dmirijiet</l-m>, ġejt naqa’ u nqum <l-m>miż-żwieġ</l-m> u <l-m>l-familja</l-m> u <l-m>mit-tkomplija</l-m> tat-tnissil <l-m>tal-ulied</l-m>. <l-m>Lir-razza</l-m> bgħattha tieħdu f’sormha la kienet titnejjek minn dak kollu li kont ġa qed inġarrab jien. Webbist rasi u rassejt kuxxtejja flimkien. Erġajt bdejt nilbes <l-m>il-qalziet</l-m>. Imbagħad ġbart ħwejġi u ħwejjeġ ibni u lebbitt ’il&nbsp;barra <l-m>mid-dar</l-m> ta’ familti kif qatt ma kellha <l-m>l-gazz</l-m> tagħmel ommi, u kif qatt ma setgħet tagħmel ommha.</p>
<p>Illum, meta nħares lejn uliedna, ma noħodhiex bi kbira li ħadd minnhom mhu se jagħżel li jkollu <l-m>t-tfal</l-m>. U nifraħ. <l-m>Il-mexxejja</l-m> madwar <l-m>id-dinja</l-m> jagħtu fuq wiċċhom li <l-m>r-rata</l-m> tal-fertilità wisq baxxa — terġa’ ta’ Malta u <l-m>l-Italja</l-m> huma fost <l-m>l-iktar</l-m> baxxi — li m’aħniex qed nagħmlu biżżejjed ulied biex <l-m>il-ġenerazzjonijiet</l-m> tal-ġejjieni ma jkomplux jixjieħu, ma jkomplux jiċkienu, u jien nifraħ. Nifraħ li forsi, sa <l-m>fl-aħħar</l-m>, <l-m>did-dinja</l-m> tinħeles <l-m>mis-saħta</l-m> tal-bniedem, tiġi fuq saqajha u terġa’ tibda tħaddar. Imma xorta, <l-m>mid-dehra</l-m>, għad iridu jgħaddu <l-m>l-eluf</l-m> ta’ snin li kellu jiġri dan. Nifraħ ukoll li forsi b’hekk, sa <l-m>fl-aħħar</l-m>, bilfors ikollhom isibu mezzi artifiċjali kif <l-m>it-trabi</l-m> jinħolqu mingħajr <l-m>il-bżonn</l-m> li jinħakem ġisem <l-m>il-mara</l-m>, mingħajr <l-m>il-bżonn</l-m> li mara ssir omm. Ilna iktar minn seklu niktbu u nfantsu dwar <l-m>il-possibbiltà</l-m> tal-ektoġenesi. Ħloqna stejjer fantastiċi fejn <l-m>il-proċess</l-m> kollu, idealment aċċellerat, <l-m>mill-konċezzjoni</l-m> u <l-m>l-ġestazzjoni</l-m> sat-twelid, stħajjilnieh iseħħ mhux <l-m>fil-ġisem</l-m> tal-mara imma f’buqari <l-m>tal-ħġieġ</l-m>, fi ġwief mekkaniċi, f’inkubaturi kollhom pajpijiet taħt kontroll assolut, f’sistemi industrijali ta’ riproduzzjoni li jippermettu wkoll — għaliex le? — modifikazzjoni ġenetika biex, la nkunu wasalna <l-m>s’hawn</l-m>, nistgħu anki neħilsu <l-m>mill-mard</l-m> u forsi ngħixu sa mitejn sena flok sa disgħin. Kultant dawn <l-m>l-istejjer</l-m> sejjaħnielhom distopji. Kultant, però, nistħajluhom <l-m>l-aqwa</l-m> tweġiba għal dak li ħafna jħossu li għandna bżonn — iktar u iktar u iktar tfal. Però dejjem ikolli <l-m>l-impressjoni</l-m> li huma <l-m>l-irġiel</l-m>, dawk li qatt ma kellhom iġorru wild f’ġisimhom stess, li <l-m>l-iktar</l-m> iħambqu dwar <l-m>il-bżonn</l-m> li jħallu warajhom legat u <l-m>l-bniedem</l-m> ma jsirx speċi estinta. Jibqgħu ma jistgħux ifantsuha <l-m>lid-dinja</l-m> mingħajrna fiha. Ħuduhom, mela, la triduhom. Imma araw intom minn fejn se ġġibuhom. <l-m>Lis-Sbejħa</l-m> tqajmuhiex; ħalluha rieqda f’sodditha siegħa oħra <l-m>fil-kwiet</l-m>.</p>
<p>Jisimni Gianna. Jien bint, jien mara, jien omm. Imma li kien għalija qatt ma żżewwiġt u qatt ma kelli <l-m>tfal&nbsp;<span class="end-dot">.</span></l-m></p>
						</section>
					
				
				
				
			</section>
			<section id="grid-max-panel-left-top">
				
				
			
			
			
		</section>
		<section id="grid-max-panel-left-bottom">
			
			
			<aside id="publication-history">
				<p>Verżjoni iktar bikrija <l-m>tat-taqsima</l-m> “Aċtu <l-m>fl-Istonku</l-m>” <a href="/loranne-vella-aċtu-fl-istonku/">ġiet ippubblikata</a> f’dan <l-m>il-ġurnal</l-m> fis-7 ta’ Frar 2025, u kienet dehret għall-ewwel darba <l-m>fil-pubblikazzjoni</l-m> <em>ĠUF</em>, abbinata <l-m>mal-wirja</l-m> bl-istess isem ta’ Rebecca Bonaci.</p>
<p>“Jisimni Gianna” nkitbet għas-sensiela Paginescure ta’ Laurana Editore u se tiġi maqluba għat-Taljan u ppubblikata iktar tard <l-m>fl-2026</l-m>. Ġiet ppubblikata għall-ewwel darba <l-m>fit-2</l-m> ta’ Frar 2026, f’dan <l-m>il-ġurnal</l-m>.</p>
			</aside>
		</section>
		<section id="grid-max-panel-right-bottom">
			
			
			
			
			
		</section>
	</div>
	
	
</article>


<aside class="books-list promos-container" data-track-content data-content-name="Promos tal-qiegħ" data-content-piece="Jisimni Gianna">
	
	
	<nav class="category-menu">
	<li class="header">
		<a href="/kotba/">Il-Kotba ta’ Aphroconfuso</a>
	</li>
</nav>




<ul class="promo-list">
	
	
		
			


<li >
	<a class="promo  ottubru promo-ktieb-stampat sequence- story-88" href="/kotba-antoloġija-1/" onclick="analytics(['trackEvent', 'Promo', 'minn: Jisimni Gianna', 'għal: Antoloġija 1', 1]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_antologija_1_5dae1b2f1f.avif 2x,
				/stampi/large_uncropped_avif_x3_qoxra_dummy_antologija_1_5dae1b2f1f.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_antologija_1_5dae1b2f1f.jpg 2x,
				/stampi/large_uncropped_jpeg_x3_qoxra_dummy_antologija_1_5dae1b2f1f.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_antologija_1_5dae1b2f1f.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_antologija_1_5dae1b2f1f.jpg">
		
		<img
			src="/stampi/social_qoxra_dummy_antologija_1_5dae1b2f1f.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  marzu promo-ktieb-stampat sequence- story-115" href="/kotba-romeo-roxman-gatt-qarn/" onclick="analytics(['trackEvent', 'Promo', 'minn: Jisimni Gianna', 'għal: Qarn', 2]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_qarn_12ccf8b37f.avif 2x,
				/stampi/large_uncropped_avif_x3_qoxra_dummy_qarn_12ccf8b37f.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_qarn_12ccf8b37f.jpg 2x,
				/stampi/large_uncropped_jpeg_x3_qoxra_dummy_qarn_12ccf8b37f.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_qarn_12ccf8b37f.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_qarn_12ccf8b37f.jpg">
		
		<img
			src="/stampi/social_qoxra_dummy_qarn_12ccf8b37f.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  novembru promo-ktieb-stampat sequence- story-151" href="/kotba-omar-nshea-es-sidr/" onclick="analytics(['trackEvent', 'Promo', 'minn: Jisimni Gianna', 'għal: Es Sidr', 3]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_es_sidr_646d31fd67.avif 2x,
				/stampi/large_uncropped_avif_x3_qoxra_dummy_es_sidr_646d31fd67.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_es_sidr_646d31fd67.jpg 2x,
				/stampi/large_uncropped_jpeg_x3_qoxra_dummy_es_sidr_646d31fd67.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_es_sidr_646d31fd67.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_es_sidr_646d31fd67.jpg">
		
		<img
			src="/stampi/social_qoxra_dummy_es_sidr_646d31fd67.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  novembru promo-ktieb-stampat sequence- story-145" href="/kotba-antoloġija-2/" onclick="analytics(['trackEvent', 'Promo', 'minn: Jisimni Gianna', 'għal: Antoloġija 2', 4]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_antologija_2_96eddcc59b.avif 2x,
				/stampi/large_uncropped_avif_x3_qoxra_dummy_antologija_2_96eddcc59b.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_antologija_2_96eddcc59b.jpg 2x,
				/stampi/large_uncropped_jpeg_x3_qoxra_dummy_antologija_2_96eddcc59b.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_antologija_2_96eddcc59b.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_antologija_2_96eddcc59b.jpg">
		
		<img
			src="/stampi/social_qoxra_dummy_antologija_2_96eddcc59b.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  gunju promo-ktieb-stampat sequence- story-161" href="/kotba-omar-nshea-bur-mgħeż/" onclick="analytics(['trackEvent', 'Promo', 'minn: Jisimni Gianna', 'għal: Bur Mgħeż', 5]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_bur_mghez_previst_97b19cc616.avif 2x,
				/stampi/large_uncropped_avif_x3_qoxra_dummy_bur_mghez_previst_97b19cc616.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_bur_mghez_previst_97b19cc616.jpg 2x,
				/stampi/large_uncropped_jpeg_x3_qoxra_dummy_bur_mghez_previst_97b19cc616.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_bur_mghez_previst_97b19cc616.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_bur_mghez_previst_97b19cc616.jpg">
		
		<img
			src="/stampi/social_qoxra_dummy_bur_mghez_previst_97b19cc616.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  ottubru promo-ktieb-stampat sequence- story-142" href="/kotba-loranne-vella-marta-marta/" onclick="analytics(['trackEvent', 'Promo', 'minn: Jisimni Gianna', 'għal: Marta Marta', 6]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_marta_marta_previst_c160ea8d1d.avif 2x,
				/stampi/large_uncropped_avif_x3_qoxra_dummy_marta_marta_previst_c160ea8d1d.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_marta_marta_previst_c160ea8d1d.jpg 2x,
				/stampi/large_uncropped_jpeg_x3_qoxra_dummy_marta_marta_previst_c160ea8d1d.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_marta_marta_previst_c160ea8d1d.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_marta_marta_previst_c160ea8d1d.jpg">
		
		<img
			src="/stampi/social_qoxra_dummy_marta_marta_previst_c160ea8d1d.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
		
			


<li >
	<a class="promo  novembru promo-ktieb-stampat sequence- story-140" href="/kotba-antoloġija-3/" onclick="analytics(['trackEvent', 'Promo', 'minn: Jisimni Gianna', 'għal: Antoloġija 3', 7]);">
		
			
				
				
				
				<div class="book-wrapper">
					<figure class="editorial-image">
	
	
	
	<picture>
		
			
			<source media="(min-width: 749px)" type="image/avif" srcset="
				
				/stampi/large_uncropped_avif_x2_qoxra_dummy_antologija_3_previst_5decfb9ebe.avif 2x,
				/stampi/large_uncropped_avif_x3_qoxra_dummy_antologija_3_previst_5decfb9ebe.avif 3x
			">
			<source media="(min-width: 749px)" type="image/jpeg" srcset="
				
				/stampi/large_uncropped_jpeg_x2_qoxra_dummy_antologija_3_previst_5decfb9ebe.jpg 2x,
				/stampi/large_uncropped_jpeg_x3_qoxra_dummy_antologija_3_previst_5decfb9ebe.jpg 3x
			">
			<source media="(min-width: 1px)" type="image/avif" srcset="/stampi/large_uncropped_avif_qoxra_dummy_antologija_3_previst_5decfb9ebe.avif">
			<source media="(min-width: 1px)" type="image/jpeg" srcset="/stampi/large_uncropped_jpeg_qoxra_dummy_antologija_3_previst_5decfb9ebe.jpg">
		
		<img
			src="/stampi/social_qoxra_dummy_antologija_3_previst_5decfb9ebe.jpg"
			alt=""
			
		>
	</picture>
	
</figure>

					
					
						
					
				</div>
			
		
	</a>
	

</li>

		
	
</ul>


</aside>
<aside class="promos-container end-promos" data-track-content data-content-name="Promos tal-qiegħ" data-content-piece="Jisimni Gianna">
	
	
	
	<ul class="promo-list">
	
	
		
			


<li  class="multiple-episodes episode-0">
	<a class="promo  marzu promo-esej sequence-14 story-126 is-episode" href="/nicole-borg-is-sovranità-tal-ikel-introduzzjoni/" onclick="analytics(['trackEvent', 'Promo', 'minn: Jisimni Gianna', 'għal: Is-Sovranità tal-Ikel', 1]);">
		
			<header>
	<ul>
		
			<li class="header-label">Marzu 2025</li>
		
		
	</ul>
	
	
		
			<h1>
				Is-Sovranità <l-m>tal-Ikel</l-m>
				
			</h1>
		
	
	


	
	<h2>
		
		
			
			
				
					
						<span class="author">Nicole Borg</span>
					
					
	</h2>





	
		<h3>
			
			
			Introduzzjoni
		</h3>
	
</header>

			
			<div class="body-text">
				
					<p>Kif nistgħu <l-m>bl-ikel</l-m> li nieklu, nissalvagwardjaw <l-m>is-saħħa</l-m> tagħna u ta’ artna, imma wkoll <l-m>is-saħħa</l-m> ta’ dawk <l-m>il-ftit</l-m> nies li permezz tagħhom għandna dan <l-m>l-ikel</l-m>? Kif nistgħu nieklu b’mod li jħallina nirrifjutaw <l-m>il-paradigma</l-m> neoliberali li qed naraw <l-m>fl-ikel</l-m> modern, b’mod li jġedded <l-m>il-wirt</l-m>? Kif nistgħu nġibu ruħna b’mod li jiffaċilita <l-m>s-sostenn</l-m> tal-għajxien għall-bdiewa? Kif nistgħu nieklu b’mod li jgħinna nagħrfu <l-m>l-iskarsezza</l-m> tal-ikel Malti bħala effett postkolonjali? Kif nistgħu nerġgħu nindiġenizzaw <l-m>l-ikel</l-m> tagħna, billi nimpedixxu <l-m>l-azzjoni</l-m> korporattiva u nsaħħu <l-m>l-interess</l-m> fil-ġid komuni? Nafu <l-m>x’ħa</l-m> jsir minnu <l-m>l-ikel</l-m> tagħna? <l-m>L-ikel</l-m> sar għażżien wisq. <l-m>L-ikel</l-m> Malti mhuwa Malti xejn, <l-m>l-ikel</l-m> tagħna għadu kkolonizzat, b’identità batuta li tinħall <l-m>fl-ilma</l-m>.</p>
				
			</div>
		
	</a>
	
	<aside class="promo-aside story-aside-126">
		<ul>
			<li class="bookmark-compact">
				<!-- -->
			</li>
			<li class="wordcount">
				
			</li>
		</ul>
	</aside>


</li>

		
	
		
			


<li >
	<a class="promo  marzu promo-storja sequence- story-43" href="/davinia-hamilton-likantropi/" onclick="analytics(['trackEvent', 'Promo', 'minn: Jisimni Gianna', 'għal: Likantropi', 2]);">
		
			<header>
	<ul>
		
			<li class="header-label">Marzu 2024</li>
		
		
	</ul>
	
	
		
			<h1>
				Likantropi
				
			</h1>
		
	
	


	
	<h2>
		
		
			
			
				
					
						<span class="author">Davinia Hamilton</span>
					
					
	</h2>





	
</header>

			
			<div class="body-text">
				
					<p>Kull fejn tħares tara kurċifiss: Kristu <l-m>tal-ġibs</l-m> fl-agunija divina. Fuq <l-m>il-ħitan</l-m> hemm inkwatri <l-m>bir-ritratti</l-m> tal-uċuħ imwerwra <l-m>tal-bniet</l-m> li ġew qabilna. <l-m>Is-sorijiet</l-m> għaddejjin <l-m>bit-tonka</l-m> u <l-m>l-velu</l-m> iswed qishom fuq wiċċ <l-m>l-ilma</l-m>. Insejħulhom “The Sisterhood”<span class="pull">,</span> imma mhux f’wiċċhom. Diffiċli taqta’ kemm għandhom żmien; diffiċli tqishom bħala nisa, bħal ommijietna u <l-m>z-zijiet</l-m> li jagħmlu <l-m>l-lipstick</l-m> u <l-m>l-powder</l-m> u <l-m>l-fwieħa</l-m>. Hemm minnhom iktar henjin; hemm min jitkerrah u jirrabja. Kultant, tisparixxi xi waħda minnhom. Tmut, jew tiġi trasferita. <l-m>Is-soru</l-m> li kienet tgħallimna <l-m>l-Franċiż</l-m> sparixxiet u bla kliem ġiet oħra flokha. Hemm qlajjiet li spiċċat <l-m>il-manikomju</l-m>, jew li sabet wieħed. Dawn <l-m>l-istejjer</l-m> it-tnejn affaxxinanti u nemmnuhom. Għassa <l-m>mal-kuritur</l-m> hemm statwa kbira ta’ <l-m>Sant’Anjeże</l-m>, għajnejha kannella jħarsu ’l&nbsp;fuq, b’girlanda fjuri ma’ rasha. Liebsa <l-m>l-abjad</l-m> u xalla turkważ fuq spallejha, kollha <l-m>tal-ġibs</l-m>, kull tikmixa u kull tinja ffurmata <l-m>bir-reqqa</l-m>. F’idha <l-m>l-leminija</l-m> qed iżżomm palma, u <l-m>bl-id</l-m> l-oħra terfa’ ħaruf żgħir. Tidher dħulija, qisha setgħet kienet waħda minna. <l-m>Fil-klassi</l-m> hawn <l-m>il-bard</l-m>. <l-m>It-twieqi</l-m> ilhom miftuħin <l-m>il-lejl</l-m> kollu biex tiċċirkola <l-m>l-arja</l-m> li kuljum tisfieq <l-m>bl-irwejjaħ</l-m> t’iġsma adolexxenti: għaraq, demm, deodorant u xampù. Inpoġġu tnejn tnejn fuq imwejjed li ilhom hemm minn żmien żemżem. <l-m>L-injam</l-m> miksi b’deċennji ta’ marki. Jien u Alice nisperaw dejjem li ma jifirduniex. Qegħdin tletin f’<l-m>dil-klassi</l-m>. Ilna flimkien mindu kellna erba’ snin, tlajna flimkien. Lil <l-m>dax-xebbiet</l-m> inħobbhom daqskemm nobgħodhom.</p>
				
			</div>
		
	</a>
	
	<aside class="promo-aside story-aside-43">
		<ul>
			<li class="bookmark-compact">
				<!-- -->
			</li>
			<li class="wordcount">
				
			</li>
		</ul>
	</aside>


</li>

		
	
		
			


<li >
	<a class="promo  dicembru promo-poezija sequence- story-103" href="/nathan-anthony-pace-il-ġentrifikazzjoni-tas-skiet/" onclick="analytics(['trackEvent', 'Promo', 'minn: Jisimni Gianna', 'għal: il-ġentrifikazzjoni tas-skiet', 3]);">
		
			<header>
	<ul>
		
			<li class="header-label">Diċembru 2024</li>
		
		
	</ul>
	
	
		
			<h1>
				il-ġentrifikazzjoni <l-m>tas-skiet</l-m>
				
			</h1>
		
	
	


	
	<h2>
		
		
			
			
				
					
						<span class="author">Nathan Anthony Pace</span>
					
					
	</h2>





	
</header>

			
			<div class="body-text poetry">
				
					<p>tistenbaħ kakofoniku<br/>tħawwad il-borma<br/>tixgħel il-kitla<br/>tgħalli litru ilma<br/>trattab l-arja bil-kafè<br/>fwiħtu tittraslokani fil-belt tal-balavostri mdewda<br/>u l-frontispizji mnaqqxa biċ-ċikonji<br/>’l bogħod minn dawn is-subborgi ġentrifikati<br/><br/>qatt m’aft li l-kafè għandu effetti terapewtiċi<br/>kien mingħalija li l-ħaxixa biss tpejjipha<br/>biex taqla’ x-xewka f’sormok<br/>minflokha ddaħħal sensazzjonijiet iċarrtu ħalqhom għal kapriċċik<br/>biex issebbaħ lok mingħajr prinċipji estetiċi<br/>biex iċċallsu b’saff verniċ<br/><br/>darba o ħadni praga fit-toroq nervużi ta’ žižkov<br/>u qalli niddeċiedi jien jekk dil-akkwata kinitx ġentrifikata<br/>meta għamiltlek dil-mistoqsija<br/>weġibtni dubjuż jiddependi xi tfisser b’ġentrifikazzjoni u ħallejtni b’hekk<br/>u lil o weġibtu bil-yoghurt tewmi tad-döner jiċċaflas ma’ ħaddejja<br/>jiddependi xi tfisser b’ġentrifikazzjoni u ħallejtu b’hekk</p>
				
			</div>
		
	</a>
	
	<aside class="promo-aside story-aside-103">
		<ul>
			<li class="bookmark-compact">
				<!-- -->
			</li>
			<li class="wordcount">
				
			</li>
		</ul>
	</aside>


</li>

		
	
</ul>

</aside>

<script>
	audioUrls = {
		"songs": []
	} || null;
	author = "Loranne Vella" || null;
	collections = "" || null;
	issueMonth = "frar" || null;
	issueMonthYear = "frar-2026" || null;
	pageReportingTitle = "Jisimni Gianna" || null;
	reportingTitle = pageReportingTitle || null;
	podcastUrl = null || null;
	sequenceEpisodeNumber = null || null;
	sequenceEpisodeTitle = null || null;
	storyId = "215" || null;
	storyType = "Storja" || null;
	pageTitle = "Jisimni Gianna" || null;
	translator = null || null;
	wordcount = 9061 || null;
</script>


			</main>
		</div>
		<div id="bottom-wrapper">
			<img id="deco" role="none" src="/img/deco-100.svg" alt="Dekorazzjoni art-nouveau"/>
			
				<div id="newsletter-container-bottom" class="newsletter-container">
					<section id="form" data-track-content data-content-name="Homepage" data-content-piece="formola">
						<iframe id="newsletter" class="newsletter-iframe-regular" src="https://aphroconfuso.mt/newsletter-redirect/subscription/form#" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-dark" src="https://aphroconfuso.mt/newsletter-redirect/subscription/form#|#201e1d|#908984|0|442093344ewr" scrolling="no" title="Abbona fin-newsletter"></iframe>
<iframe id="newsletter" class="newsletter-iframe-contrast" src="https://aphroconfuso.mt/newsletter-redirect/subscription/form#|#000000|#ffffff|0|442093344ewr" scrolling="no" title="Abbona fin-newsletter"></iframe>

					</section>
				</div>
			
			<footer data-track-content data-content-name="Footer" data-content-piece="loranne-vella-jisimni-gianna">
	<nav class="footer-content">
		<menu id="housekeeping">
			<li class="header">Dwarna</li>
			<li><a href="/kolofon/">Kolofon</a></li>
			<li><a href="/proċess-editorjali/">Proċess</a></li>
			<li><a href="/gwida-tal-istil/">Gwida tal-istil</a></li>
			<li><a href="/cookies/">Cookies</a></li>
			<li><a href="/privatezza/">Privatezza</a></li>
			<li><a href="/aċċessibbiltà/">Aċċessibbiltà</a></li>
			<li><a href="/podcast/">Podcast</a></li>
			<li><a href="/newsletter/">Newsletter</a></li>
			<li class="hide-tablet"><a href="/drittijiet/">Drittijiet</a></li>
		</menu>
		<menu id="media">
			<li class="header">Midja</li>
			<li><a href="/ar/" class="arabic">العربية</a></li>
			<li><a href="/ca/">Català</a></li>
			<li><a href="/de/">Deutsch</a></li>
			<li><a href="/en/">English</a></li>
			<li><a href="/es/">Español</a></li>
			<li><a href="/fr/">Français</a></li>
			<li><a href="/it/">Italiano</a></li>
			<li><a href="/nl/">Nederlands</a></li>
			<li class="hide-tablet"><a href="/ro/">Română</a></li>
		</menu>
		<menu id="socials">
			<li class="header">Segwina</li>
			<li><a href="https://facebook.com/aphroconfuso">Facebook</a></li>
			<li><a href="https://instagram.com/aphroconfuso">Instagram</a></li>
			
			
			<li><a href="https://whatsapp.com/channel/0029VaysAKP7z4kZHDKdZ71J" rel="me">WhatsApp</a></li>
			<li><a href="https://aphroconfuso.bsky.social/">Bluesky</a></li>
			<li><a href="https://youtube.com/@aphroconfuso">Youtube</a></li>
			<li><a href="https://open.spotify.com/user/31rly4s75gfxs6li6bcxc5bqlgza">Spotify</a></li>
		</menu>
		<menu id="podcast">
			<li class="header">Podcast</li>
			<li><a href="https://podcasts.apple.com/us/podcast/aphroconfuso/id1686567243">Apple</a></li>
			
			<li><a href="https://feeds.acast.com/public/shows/aphroconfuso">RSS feed</a></li>
			<li><a href="https://open.spotify.com/show/75Lt3UMvC1jE15SGrNFMww">Spotify</a></li>
			
		</menu>
		<div id="logotype-container">
			<a href="/"><img src="/img/logotype.svg" class="logotype" alt="logo: Aphroconfuso" /></a>
		</div>
		<div id="email">
			<a href="mailto:l-edituri@aphroconfuso.mt" class="email">l-edituri@aphroconfuso.mt</a>
		</div>
		<div id="theme" class="hide-mobile choose-theme choose-theme-footer">
			<a id="theme-regular-footer" role="button" tabindex="4">s</a>
			<a id="theme-dark-footer" role="button" tabindex="5">m</a>
			<a id="theme-contrast-footer" role="button" tabindex="6">c</a>
			<a id="theme-system-footer" role="button" tabindex="7">p</a>
		</div>
		<div id="organisation"><p>Aphroconfuso huwa organizzazjoni mhux għall-profitt irreġistrata bin-numru <span class="sc">VO/2619</span>.</p></div>
		<div id="copyright"><p><a href="/drittijiet/" class="copyright">&copy; 2023-2026 Aphroconfuso et al</a></p></div>
		<div id="qrcode"><img src="/img/qr/loranne-vella-jisimni-gianna.png" width="180" height="180" alt="QR code" /></div>
		<div id="url">https://aphroconfuso.mt/loranne-vella-jisimni-gianna/</div>
	</nav>
</footer>

		</div>
		<aside id="scroll-tools" class="monthly-outlined">
			<p>
				<span id="progress">
					<!-- --></span></p>
		</aside>
	</body>
</html>
